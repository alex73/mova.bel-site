<html>
<head>
<title>Languages of the world - Linguistic news in Belarusian</title>
<meta http-equiv="Content-Type" content="text/html; charset=UTF-8">
<script language="JavaScript" src="movysvetu.js"></script>
</head>

<body bgcolor="#FFFFFF"  onload="loadAsFrame()">
<h1><b><font face="Monotype Corsiva" size="7">МОВЫ СВЕТУ </font></b> </h1>
<h1><b><font size="5">Моўныя навіны</font></b></h1>
<div align="justify"><font size="2"><b><font color="#9900FF" size="1"><u><font size="2">Навіны за 2004 г </font></u></font></b> </font></div>
<hr>
<p align="justify">&nbsp;</p>
<ul>
  <li><font size="2"><strong>ЦАЛКАМ РАСЕЙСКАМОЎНАЯ ЎКРАІНА (Радыё Свабода)</strong></font></li>
</ul>
<blockquote>
  <p align="justify"><font size="2"><strong>Снежань 2004 -</strong> На перамовах у Маскве Ўладзімер Пуцін выказаў заклапочанасьць тэндэнцыяй расколу Ўкраіны і сказаў, што падтрымлівае намаганьні Леаніда Кучмы ў справе ўмацаваньня цэласнасьці дзяржавы. Але адразу сказаў: “Паводле афіцыйнага перапісу насельніцтва, ва Ўкраіне жыве 17% этнічных расейцаў. Насамрэч — значна больш. Гэта цалкам расейскамоўная краіна. Мы ня дзелім яе ані на захад, ані на ўсход”.</font></p>
</blockquote>
<ul>
  <li><font size="2"><strong>У ЯПОНІІ ЗАФІКСАВАНА ТЭНДЭНЦЫЯ ПАДЗЕННЯ ЎЗРОЎНЮ ВАЛОДАННЯ РОДНАЙ МОВАЙ СЯРОД СТУДЭНТАЎ (www.5ballov.ru)</strong></font>
</li>
</ul>
<blockquote>
<p align="justify"><font size="2"> 
    </font><font size="2"><strong>Снежань 2004 -</strong> 13 тысяч першакурснікаў з 33 універсітэтаў і каледжаў Японіі прынялі ўдзел у даследаванні Нацыянальнага інстытута мультымедыйнага навучання. Студэнтам прапанавалі тэст з множным выбарам адказаў і папрасілі даць азначэнні некаторым назоўнікам, прыметнікам і прыслоўям. <br>
    Як паказалі даследаванні, пятая частка студэнтаў японскіх прыватных вну валодаюць роднай мовай на ўзроўні 15-гадовых падлеткаў, дзве траціны падыспытных блытаюць значэнні шматлікіх слоў – напрыклад, большасць студэнтаў лічаць, што іерогліф &quot;засмучацца&quot; азначае &quot;радавацца&quot;, тыя, хто вывучаюць японскую мову як замежную часта лепш валодаюць навыкамі чытання, чым самі японцы. <br>
      Падзенне ўзроўню валодання роднай мовай фіксуецца ў Японіі на працягу апошніх 10 гадоў. Традыцыйна лічыцца, што нізкая моўная кампетэнцыя збольшага звязана з распаўсюджваннем коміксаў, у якіх подпісы да малюнкаў складзены на прымітыўнай мове. <br>
    Японская мова лічыцца адной з самых складаных у свеце. Моўная сістэма складаецца прыкладна з 15 тысяч запазычаных з кітайскай мовы іерогліфаў, якія пазначаюць марфему або шэраг сінанімічных марфемаў, і двух графічных варыянтаў складовай азбукі па 47 літараў. Пры гэтым адзін іерогліф можа мець дзесятак розных значэнняў і столькі ж варыянтаў вымаўлення. </font></p>
</blockquote>
<ul>
  <li><font size="2"><strong>УЗГОДНЕНА СТРАТЭГІЯ КОРНСКАЙ МОВЫ (Eurolang)</strong></font>
  </li>
</ul>
<blockquote>
  <p><font size="2"><strong>Снежань 2004 - </strong>Нарэшце ўзгоднена стратэгія, якая мусіць дапамагчы развіццю корнскай мовы. Стратэгія прадугледжвае стварэнне пасады інспектара па моўнаму развіццю корнскай і камітэта па маніторынгу. Стратэгія стала прадуктам дамовы корнскіх моўных груп, асоб іншых арганізацый.<br>
  Стратэгія мае і асобныя недахопы. Напрыклад, у ёй замацаваны такі пункт, як вывучэнне і даследаванне на ўніверсітэцкім узроўні, але на сённяшні дзень німа ніводнага факультэта, які б спецыялізаваўся на корнскай.</font></p>
</blockquote>
<ul>
  <li><font size="2"><strong>ЦІ ЎПЛЫВАЕ МОВА НА НАШАЕ МЫСЛЕННЕ? (Часопіс &quot;Ломоносов&quot;)</strong></font></li>
</ul>
<blockquote>
  <p align="justify"><font size="2"><strong>Снежань 2004 -</strong> Ці ўплывае мова на нашае мысленне, і калі так, то якім чынам? Навукоўцы і філосафы б'юцца над гэтым цяжкім пытаннем ужо некалькі стагоддзяў. У 30-я гады XX стагоддзя амерыканскі антраполаг Эдуард Сепір сфармуляваў, а яго вучань Бэнджамін Ўорф развіў ідэю, вядомую ў навуковых колах як гіпотэза лінгвістычнай адноснасці. У адпаведнасці з ёй структура мовы вызначае мысленне і спосаб спазнання рэальнасці. Авалодваючы мовай, яе носьбіт засвойвае карціну свету, адлюстраваную ў роднай мове. У 60-х гадах ХХ стагоддзя сталі меркаваць, што лінгвістычныя адрозненні не маюць вялікага значэння, а мова – універсальная ўласцівасць чалавека. Сёння псіхолагі ў чарговы раз пераглядаюць гэтую канцэпцыю.<br>
    Я прапаноўваю вам пазнаёміцца з некаторымі цікавымі фактамі і сфармаваць на падставе іх уласнае меркаванне.<br>
    1. Кожная нацыянальная культура акцэнтуе сваю ўвагу на тым або іншым факце рэчаіснасці, і гэты акцэнт знаходзіць адлюстраванне непасрэдна ў мове. Напрыклад, чым больш сінонімаў слова мы знаходзім у мове, тым большую цікавасць да паняцця выяўляюць носьбіты пэўнай мовы. Адны мовы маюць такія паняцці, якіх у іншых няма наогул. Так, на Гаіці зусім няма слова &quot;працаваць&quot;, аднак ёсць восем сінонімаў слова &quot;кахаць&quot;.<br>
    2. На карэйскай мове, перш чым прывітацца, трэба вызначыць, старэй або маладзей за вас той чалавек, да якога вы збіраецеся звярнуцца. Можа мець значэнне нават дзень, калі адбываецца гэтая падзея. Іспанцу трэба вырашыць, ці адносіны досыць блізкія, каб выкарыстаць адмысловую форму звароту <em>tu</em>, або лепш задаволіцца фармальным <em>Usted</em>. А калі японцу трэба сказаць &quot;я&quot;, то гэта патрабуе складанейшага разліку, які ўлічвае яго век, век суразмоўцы, пол абодвух суразмоўцаў, а таксама іх адносны статут.<br>
    3. Каля траціны моў свету апісваюць месцазнаходжанне ў &quot;абсалютных&quot; тэрмінах: жыхары шматлікіх ціхаакіянскіх астравоў гавораць &quot;на поўнач ад дрэва&quot; або &quot;к мору ад дрэва&quot;, а не &quot;побач з дрэвам&quot;, як гэта прынята, напрыклад, у англійскай мове. У астраўных мовах заўсёды трэба паказваць сваё становішча адносна кропкі адліку, нават калі вы знаходзіцеся ў памяшканні без вокнаў або едзеце ў аўтобусе ў апраметнай імгле. Інакш кажучы, трэба ведаць сваё месцазнаходжанне адносна фіксаваных кропак. Толькі тады можна казаць аб падзеях і месцах.<br>
    4. Для праверкі таго, як рода-полавыя адрозненні ўплываюць на вобраз мыслення, даследчыкі прапанавалі іспанцам і немцам назоўнікі, якія ў іх мовах маюць процілеглы род. Напрыклад, &quot;ключ&quot; у іспанскай мае жаночы род, а ў нямецкай – мужчынскі. &quot;Мост&quot; у іспанскай – мужчынскага, а ў нямецкай – жаночага роду. Падыспытных папрасілі падабраць да гэтых назоўнікаў найбольш прыдатныя прыметнікі. Для ключа немцы ўпадабалі такія азначэнні, як &quot;нязручны&quot;, &quot;стары&quot;, &quot;вышчарблены&quot; і &quot;востры&quot;. А іспанцы назвалі яго &quot;маленькім&quot;, &quot;прыгожым&quot;, &quot;чарадзейным&quot; і &quot;мудрагелістым&quot;. Мост для немцаў – &quot;дзіўны&quot;, &quot;далікатны&quot; і &quot;элегантны&quot;. А для іспанцаў – &quot;вялікі&quot;, &quot;небяспечны&quot;, &quot;трывалы&quot;, &quot;моцны&quot;.<br>
    5. На англійскай кажуць так: &quot;Лепшае нас чакае наперадзе&quot;, або: &quot;Мы адстаем ад графіка&quot;, або: &quot;Давайце абмяркоўваць пытанне далей&quot;. Гэта значыць, што час для англасаксаў гарызантальны, а будучыня знаходзіцца наперадзе. А ў мандарынскім дыялекце кітайскай мовы час разгорнуты па вертыкалі. Ён вырываецца з зямлі, як фантан нафты, што і адлюстроўваецца ў мове. Будучыня будзе не наперадзе, а ўверсе.<br>
    6. Мова можа змяняць разуменне ўсяго на свеце – ад навінаў і гісторыі да палітыкі і плётак. Двухмоўныя людзі гавораць, што на мовах кшталту англійскай навіны ўспрымаюцца больш дынамічна і экспрэсіўна. Гэта пацвярджаюць і газетныя матэрыялы. Калі гаворка ішла аб сутычцы між актывістамі &quot;Грынпіс&quot; і ўладамі, брытанская &quot;Гардыян&quot; пісала, што байцы французскага спецназу &quot;штурмавалі&quot; катэр і &quot;ўскараскаліся&quot; на борт пасля таго, як эколагі &quot;ўварваліся&quot; ў забароненую зону і &quot;імчаліся&quot; па лагуне. А французская &quot;Фігаро&quot; паведаміла толькі пра тое, што французскія ўлады &quot;завалодалі&quot; суднам пасля таго, як актывісты &quot;парушылі&quot; тэрытарыяльныя воды Францыі.<br>
    Такім чынам, мы ведаем, што кожная мова ўнікальная і надае адмысловае ўспрыманне гісторыі і культуры чалавецтва. Калі ж мовы яшчэ і фармуюць цалкам адмысловы светапогляд, то іх значэнне значна большае, чым мы лічылі раней. Але ж у гэтым стагоддзі, паводле прагнозаў навукоўцаў, павінны поўнасцю знікнуць больш паловы з 6000 моў свету!
  </font></p>
</blockquote>
<ul>
  <li><font size="2"><strong>ПЕРШАЕ &quot;МОЎНАЕ ГНЯЗДО&quot; Ў ВЫЙРУМАА, ПАЎДНЁВАЯ ЭСТОНІЯ (Eurolang)</strong> </font></li>
</ul>
<blockquote>
  <p align="justify"><font size="2"><strong>Снежань 2004 -</strong> Бацькі з Хаані, акруга Хавэ, для таго, каб іх дзеці ведалі выйрускую мову, адзін раз на месяц прыводзяць сваіх дзяцей у першае дашкольнае &quot;моўнае гняздо&quot;, паведамляе &quot;Uma Leht&quot;, выйрускамоўная газета.<br>
    Гэтая ўстанова была створана з прычыны моцнага дамінавання эстонскай мовы, што пачало пагражаць выйрускай.<br>
    У дашкольнай установе дзецям усё тлумачыцца на выйрускай. Мэта - заахвоціць дзяцей карыстацца мовай. Арганізатары не чакалі, што школка стане настолькі папулярнай і спадзяюцца, што падобныя ўстановы з'явяцца і ў іншых раёнах Выйрумаа<br>
  Вывучэнне выйрускай мовы арганізавана і падтрымліваецца Інстытутам Выйру(www.wi.ee), які дапамог распачаць вывучэнне выйрускай у 26 школах.</font></p>
</blockquote>
<ul>
  <li><font size="2"><strong>ІРЛАНДСКАЯ НА АДЗІН КРОК БЛІЖЭЙ ДА ПРЫЗНАННЯ ЯЕ АФІЦЫЙНАЙ МОВАЙ ЕЗ (Eurolang)</strong></font></li>
</ul>
<blockquote>
  <p align="justify"><font size="2"><strong>Снежань 2004 - </strong>Абмабасадары розных краін-сябраў далі &quot;асцярожны станоўчы&quot; адказ на запыт ірландскага ўрада аб наданні ірландскай афіцыйнага статусу.<br>
    Колькасць носьбітаў ірландскай мовы вырасла з 1973 г. Каля 1,7 млн. жыхароў Ірландыі і Паўночнай Ірландыі заяўляюць, што валодаюць ірландскай). Існуе ірландскамоўнае радыё, тэлебачанне, газеты. У Паўночнай Ірландыі ірландская атрымала абмежаванае прызнанне. Таксама рэзка палепшылася сітуацыя з адукацыяй на ірландскай.</font></p>
</blockquote>
<div align="justify">
<ul>
      <li>
        <div align="left"><font size="2"><strong>АДЗІНСТВА КАТАЛАНСКАЙ МОВЫ ПРЫЗНАЛА ІСПАНСКАЯ ДЗЯРЖАВА (Eurolang)</strong></font>
        </div>
    </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2">У лісце Прадстаўніка ЕЗ Хав'ера Саланы ад 18 лістапада паведамляецца, што іспанскі ўрад прызнаў адзінства каталанскай мовы.<br>
    У лісце Саланы да міністраў замежных спраў краін ЕЗ абмяркоўваецца пытанне перакладу дамовы па еўрапейскай канстытуцыі на &quot;тры мовы&quot;: басконскую, галісійскую і каталанскую. Пры гэтым прызнаецца, што валенсійская і каталанская - гэта адна мова, паколькі прадстаўленыя пераклады на двух варыянтах з'яўляюцца &quot;ідэнтычнымі&quot;. Гэта паклала канец спекуляцыям іспанскага ўраду на існаванні двух асобных моў - каталанскай і валенсійскай. Яшчэ раней прэм'ер Каталоніі Паскуаль Марагал скрытыкаваў кіраўніка іспанскай дзяржавы за існаванне двух варыянтаў канстытуцыі на каталанскай мове і прапанаваў прыняць валенсійскі варыянт (што было праігнаравана).<br>
    Навара і Балеарскія астравы прызналі сваімі мовамі адпаведна басконскую і каталанскую<br>
    Хаця іспанскі ўрад і прызнаў адзінства каталанскай мовы застаецца шэраг праблем. Напрыклад, трэба вырашыць пытанне з назвай мовы. прапануецца ўжываць назву &quot;каталанская&quot; у міжнародных зносінах і &quot;валенсійская&quot; ў межах валенсійскага грамадства, ці выкарыстоўваць падвоеную назву &quot;каталанска-валенсійская&quot;.<br>
  </font></p>
</blockquote>
<div align="justify">
<ul>
      <li>
        <div align="left"><font size="2"><strong>НОВАЕ ДАСЛЕДАВАННЕ ПАКАЗАЛА ЗНІЖЭННЕ КОЛЬКАСЦІ НОСЬБІТАЎ ФРЫЗСКАЙ МОВЫ З КОЖНЫМ НОВЫМ ПАКАЛЕННЕМ (Eurolang)</strong></font>
        </div>
    </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2">Зараз дзеці ў Фрысландыі нашмат часцей гавораць па-нідэрландску, чым па-фрызску. Згодна з даследаваннем толькі 34% з усіх дзяцей выхоўваюцца на фрызскай мове, а 54% - на нідэрландскай (9% - на абедзвюх). Дваццаць гадоў таму 42% дзяцей выхоўваліся на фрызскай, 48% - на нідэрландскай і 3% на абедзвюх.<br>
    Гэта прывяло да таго, што фрызская мова практычна знікла з дзіцячых пляцовак для гульняў, толькі 9% дзяцей карыстаюцца мовай у час гульні. Сярод дзяцей папярэдняга пакалення гэтая лічба складала 30%.<br>
    Пры гэтым агульнае стаўленне фрызаў да роднай мовы станоўчае. 95% разумеюць мову, 66% гавораць на ёй, 65% ганарацца, што гавораць на фрызскай. Але даследаванне паказала значны разраў паміж пачуццямі і рэальнымі дзеяннямі</font></p>
</blockquote>
<ul>
  <li><font size="2" align="justify"><strong>МОВЫ - АХВЯРЫ ГЛАБАЛІЗАЦЫІ (www.africana.ru) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2">Сёлета завяршаецца Міжнароднае Дзесяцігоддзе карэнных народаў свету і іх моў, абвешчанае ААН. Але меры, прынятыя за гэтыя гады, так і не змаглі спыніць працэс знікнення шматлікіх карэнных народаў і вымірання моў малалікіх народаў. У сувязі з гэтым Эканамічны і сацыяльная рада (ЭКАСАР) пры ААН звярнулася ў Генеральную Асамблею гэтай арганізацыі з просьбай абвясціць яшчэ адно Міжнароднае Дзесяцігоддзе карэнных народаў міру і іх моў. Ці але наўрад новае Дзесяцігоддзе вырашыць гэтую праблему, бо кожны тыдзень у свеце памірае па адной мове. І разам з ім у гісторыю канчаткова сыходзіць і народ, які на ёй размаўляе. Як прагназуюць лінгвісты, праз 25 гадоў з існых цяпер - &quot;жывых&quot; - моў свету застануцца толькі 10%. <br>
  Па падліках лінгвістаў, на верасень 2004 года ў свеце налічвалася 6809 &quot;жывых&quot; моў, палова з якіх прыходзіцца на 8 краін: Інданэзію, Мексіку, Бразілію, Камерун, Індыю, Кітай, ЗША і Расію. Самай шматмоўнай дзяржавай з'яўляецца Індыя, насельніцтва якой гаворыць на 845 мовах і дыялектах, за ёй ідзе Папуа - Новая Гвінея (тут каля 600 моў, што тлумачыцца багаццем ізаляваных адна ад адной далінаў).</font></p>
  <p align="justify"><font size="2"><em>&quot;Хадавая&quot; дзесятка</em></font></p>
  <p align="justify"><font size="2">Самымі распаўсюджанымі мовамі свету з'яўляюцца кітайская, англійская і іспанская. У першую ж дзесятку самых &quot;хадавых&quot; моў уваходзяць пекінскі дыялект кітайскай мовы (на ім гавораць 874 млн. чалавек), хінды (366 млн.), англійская (341 млн.), іспанская (358 млн.), бенгалі (207 млн.), партугальская (176 млн.), расейская (167 млн.), японская (125 млн.), нямецкая (100 млн.) і карэйская (78 млн.). Прычым палова з гэтых моў - еўрапейскія, нягледзячы на то што Еўропа з'яўляецца радзімай усяго 4% усіх сусветных моў. Акрамя таго, калі англійская - родная для 341 млн. чалавек, то як сродак зносінаў для міжнароднага бізнэсу і інфармацыйных тэхналогій яна з'яўляецца яшчэ і другой мовай прыкладна для 350 млн. людзей. Да таго ж англійская з'яўляецца найбагацейшай мовай свету - яна ўтрымоўвае каля 490 тыс. слоў і яшчэ 300 тыс. тэхнічных тэрмінаў. За ёй ідзе русейская мова (каля 340 тыс. слоў), французская (больш 200 тыс.) і нямецкая (звыш 185 тыс.). Для параўнання, аўтары Бібліі выкарысталі больш 20 тыс. слоў, Ўільям Шэкспір - 33 тыс. слоў.<br>
  Але нават у першай дзесятцы адбываюцца няспынныя перамены. Калі кітайская і англійская працягваюць умацоўваць свае пазіцыі, то тэрыторыя выкарыстання расейскай паступова звужаецца. Гэта адбываецца ў асноўным за кошт рэспублік былога СССР, дзе ў апошнія гады адмаўляюцца ад вывучэння расейскай мовы на карысць англійскай. Сярод тэмаў дырэктар Інстытута сусветнай культуры МДУ акадэмік Расійскай акадэміі навук Вячаслаў Іваноў лічыць, што ў самай бліжэйшай перспектыве змяненні закрануць усе без выключэння сусветныя мовы, нават самыя &quot;хадавыя&quot;. Калі сёння дамінуючую ролю ў свеце адыгрывае англійская, то к сярэдзіне XXI стагоддзя, яна падзеліць з іспанскай толькі трэцяе-чацвёртае месца. Першай ж па сваёй значнасці, па прагнозах Іванова, будзе кітайская. &quot;У 2007 годзе кітайская будзе галоўнай мовай Інтэрнэту. Кітайцы ўжо стварылі сістэму іерогліфаў для Інтэрнэту. Я атрымаў ва ўніверсітэце ў Каліфорніі новы стандартны кампутар. У ім кітайская мова ўмантавана, як і англійская&quot;, - гаворыць вядомы лінгвіст.</font></p>
  <p align="justify"><font size="2"><em>Асуджаныя на смерць</em></font></p>
  <p align="justify"><font size="2">З-за таго, што 90% цяперашніх моў свету ведаюць менш за 100 тыс. чалавек, іх перспектыва бачыцца змрочнай. А некалькі сотняў наогул находзяцца на мяжы вымірання, прычым у самы бліжэйшы час: 357 моў маюць да 50 носьбітаў, а на 46 гавораць усяго па адным чалавеку. І пасля смерці кожнага з гэтых 46 чалавек памрэ і мова, якую ён прадстаўляе. У бяспецы могуць пачувацца толькі не больш за 250 моў і дыялектаў. Навукоўцы сцвярджаюць, што для таго, каб мова жыла і паспяхова развівалася, неабходна, каб на ёй гаварыла не меней 1 млн. чалавек. А такіх не больш за 250. Таму лінгвісты ўпэўненыя, што ў бліжэйшыя дзесяцігоддзі знікнуць да 90% усіх сусветных моў.<br>
  Арганізацыя Аб'яднаных Нацый па пытаннях адукацыі, навукі і культуры (ЮНЭСКА) у жніўню гэтага года выпусціла абноўлены &quot;Атлас сусветных моў, што знаходзяцца пад пагрозай знікнення&quot;. У ім гаворыцца, што сёння на мяжы вымірання знаходзяцца 50 еўрапейскіх моў. Тое ж самае можна сказаць і аб дзвюх тысячах моў Ціхаакіянскага рэгіёна. Так, у Новай Каледоніі французская мова аказвае &quot;разбуральны ўплыў&quot; на гаворкі карэнных народаў. У Аўстраліі пад ціскам англійскай назаўжды знікла рэкордная колькасць моў мясцовых абарыгенаў.<br>
  Па дадзеных аўтараў &quot;Атласа&quot;, Афрыка з'яўляецца найменш вывучаным кантынентам у вобласці лінгвістычнай разнастайнасці. Так, прыблізна з 1400 афрыканскіх моў каля 600 знаходзяцца ў заняпадзе, а 250 хутка могуць знікнуць зусім. У Паўночнай Амерыцы захавалася толькі невялікая колькасць мясцовых моў, якія вытрымалі ціск з боку англійскай і французскай моў. У ЗША з некалькіх сотняў індзейскіх моў, на якіх мясцовае насельніцтва гаварыла да перасялення сюды еўрапейцаў, засталося менш за 150. &quot;У Цэнтральнай і Паўднёвай Амерыцы ўжо не існуе такой моўнай разнастайнасці, як у іншых частках свету, што тлумачыцца знішчэннем цэлых народаў ва ўсходняй Бразіліі, Аргентыне і Ўругваі&quot;, - адзначаюць эксперты ААН. Шматлікія індзейскія мовы ў гэтых краінах находзяцца пад пастаянным ціскам з боку іспанскай і партугальскай моў.<br>
    Не лепшая сітуацыя і на постсавецкім абшары. Па дадзеных навукоўца Ляйпцыгскага ўніверсітэта Бальтазара Бікеля, сёння на Каўказе існуюць мовы, на якіх размаўляюць усяго тры-чатыры чалавекі. А па словах акадэміка Крымскай акадэміі навук Уладзіміра Казарына, у фазе знікнення знаходзяцца мовы карэнных малых народаў Крыма - караімаў і крымчакоў. Гэтыя мовы знікаюць разам са сваімі народамі. Па дадзеных апошняга перапісу насельніцтва Ўкраіны, караімаў у Крыме засталося 671 чалавек, крымчакоў - усяго 204. У шэрагу загрожаных моў - мова закарпацкіх русінаў, урумская (мова грэкаў Прыазоўя) і мова гагаузаў (Гагаузская аўтаномная рэспубліка ў складзе Малдовы). Знікаюць і мовы расійскіх абарыгенаў - карэнных народаў Расійскай Поўначы.<br>
    Удзельнікі Міжнароднай канферэнцыі лінгвістаў, якая праходзіла нядаўна пад эгідай ЮНЭСКА у Ляйпцыгу (Нямеччына), сцвярджаюць, што ў знішчэнні малых і нават сярэдніх па колькасці народаў вінаватая так званая глабалізацыя - аб'яднанне рынкаў, эканомік і культурнага абшару ўсіх краін, а таксама татальнае вывучэнне моладдзю англійскай мовы. Але акрамя глабалізацыі сціранню моў спрыяе і палітыка ўрадаў, якія лічаць выкарыстанне толькі мовы тытульнай нацыі асновай адзінства нацыі і дзяржавы. Так, у Іраку і Турцыі пад забарону патрапіла курдская мова. У большасці краін Усходняй Афрыкі ў якасці дзяржаўнай выкарыстоўваецца толькі суахілі, на якой гавораць найбольшыя мясцовыя народнасці. Афіцыйныя мовы выкладаюцца ў школах і служаць сродкам афіцыйнага справаводства. У выніку маладыя людзі з іншых этнічных груп губляюць цікавасць да мовы сваіх продкаў.</font></p>
  <p align="justify"><font size="2"><em>Мовы выміраюць хутчэй за птушак</em></font></p>
  <p align="justify"><font size="2">Навукоўцы лічаць, што здольнасць гаварыць у людзей з'явілася з-за змяненняў памераў гартані, якія адбываліся па меры развіцця Homo erectus у Homo sapiens яшчэ 45 тыс. гадоў да нашай эры. Але за апошнія два тысячагоддзі ў выніку войнаў, эпідэмій, актаў генацыду і асіміляцыі &quot;мёртвымі&quot; сталі больш 9 тыс. моў. &quot;Памерлі&quot; мовы нават тых краін, якія не толькі не падвяргаліся якой-небудзь каланізацыі, а, наадварот, з'яўляліся ў сваю эпоху вялікімі дзяржавамі. Так, у ліку &quot;нябожчыкаў&quot; апынуліся старажытнагрэцкая, арамейская, лаціна, санскрыт, ведыйская, асірыйская, старажытнаруская, старажытнаперсідская, старажытнапаўднёвааравійская, старажытнацюркскія і шматлікія іншыя мовы.<br>
    Прафесар-біёлаг Біл Сазэрлэнд правёў незвычайныя даследаванні, якія паказалі, што колькасць моў, на якіх гавораць жыхары нашай планеты, памяншаецца хутчэй, чым знікаюць рэдкія віды птушак і жывёл. Як адзначаецца ў працы навукоўца, апублікаванай у часопісе Nature, за апошнія 500 гадоў на Зямлі знікла каля 4,5% з усіх вядомых навуцы моў. За гэта ж час свет страціў 1,3% птушак і 1,9% млекакормячых. Фатальнай ў лёсе шматлікіх моў стала каланізацыя. З 1600 года са 176 моў, на якіх гаварылі карэнныя жыхары Паўночнай Амерыкі, зніклі 52. З 235 моў, якія выкарыстоўваліся аўстралійскімі абарыгенамі, знікла 31.</font></p>
  <p align="justify"><font size="2"><em>Адраджэнне з попела</em></font></p>
  <p align="justify"><font size="2">Адмыслоўцы ЮНЭСКА лічаць, што загрожаныя або нават зніклыя мовы могуць быць выратаваныя. Напрыклад, у Японіі, дзе мова айнаў, на якой у канцы 1980-х гадоў гаварылі толькі восем жыхароў вострава Хакайда, зараз ведае больш за тысячу чалавек. Так здарылася і з карнуэльскай (кельцкая мова, на якой гаварылі ў Карнуэле) у Англіі, зніклай яшчэ ў 1777 году. Корніш быў адроджаны ў апошнія гады, і яго, у якасці другой роднай мовы, ужо выкарыстоўваюць 2 тыс. чалавек. Самым яскравым прыкладам адраджэння з'яўляецца лёс старажытнаяўрэйскай - святой мовы іўдзеяў, - якая выкарыстоўвалася толькі ў рэлігійных цырымоніях і амаль 2 тыс. гадоў як лічылася &quot;мёртвай мовай&quot;. Зараз яна здабыла другое жыццё ў выглядзе іўрыту, на якім сёння ўжо гавораць 5 млн. чалавек. Эксперты лічаць, што адзіны спосаб выратаваць рэдкія дыялекты - накіроўваць лінгвістаў, якія б вывучылі гэтыя мовы, стварылі б іх слоўнікі і граматычныя даведнікі. Затым па гэтых крыніцах можна было б навучаць непасрэдна &quot;абарыгенаў&quot;. Аднак дырэктар Інстытута сусветнай культуры МДУ акадэмік РАН Вячаслаў Іваноў мяркуе, што, нягледзячы на ўсе спробы рэанімаваць &quot;мёртвыя мовы&quot;, &quot;рэальна ў жывых усё роўна застанецца спачатку некалькі сотняў, а потым усяго некалькі дзесяткаў моў&quot;.</font></p>
</blockquote>
<ul>
  <li>
    <div align="justify"><font size="2"><strong>ТАТАРСКАЯ І РАСЕЙКАЯ МОВЫ Ў ШКОЛАХ РЭСПУБЛІКІ ТАТАРСТАН БУДУЦЬ ВЫВУЧАЦЦА Ў РОЎНЫХ АБ'ЁМАХ (www.5ballov.ru)</strong></font></div>
  </li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2">Татарская і расейкая мовы ў школах рэспублікі Татарстан будуць вывучацца ў роўных аб'ёмах. Такое рашэнне прыняў Канстытуцыйны суд Расейскай Федэрацыі. Па словах старшыні КС У. Зоркіна, дзякуючы прыняццю новых нормаў, бацькі – не дзяржава - змогуць выбраць, у якую школу аддаваць дзіця - у расейкую або ў татарскую. Як адзначыў Зоркін, ступень валодання нацыянальнай мовай не павінен уплываць на правы чалавека ў рэспубліцы. Калі старшакласнік, жывучы ў Татарстане, ведае толькі расейкую мову, здаваць выпускныя іспыты на татарскай ніхто яго прымушаць не будзе. Калі ён сам пажадае вывучыць татарскую, ніхто не можа яму забараніць. </font></p>
</blockquote>
<ul>
  <li><font size="2" align="justify"><strong>НОВЫ КРОК У КІТАБІСТЫЦЫ</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2">18-га лістапада ў канферэнц-залі гатэля &quot;Кастрычніцкі&quot; адбылася прэзентацыі кнігі Пауля Сутэра (Paul Suter), швайцарскага даследчыка з Цюрыха, &quot;Alfurkan Tatarski. Der litauisch-tatarische Koran-Tefsir&quot; (Татарскі Альфуркан. Літоўска-татарскі Кур'ан-Тэфсір). Сустрэчу вёў Адам Мальдзіс, які апрача згаданай кнігі ўзгадаў таксама новую кнігу ўкраінскага беларусіста Півторака &quot;Походжєння українців, росіян, білорусів та їхніх мов. Міфи та правда про трьох братів слов'янських зі &quot;спільної колиски&quot;, патлумачыўшы гэта тым, што названыя дзве кнігі разбураюць шмат існых міфаў.<br>
  Усе прысутныя адзначылі, што кніга Пауля Сутэра - гэта новае сур'ёзнае слова ў кітабістыцы (сама кніга мае 555 старонак). Пауль Сутэр адзначыў, што праца ішла вельмі цяжка і часам ён быў у поўным адчаі і хацеў усё кінуць, але ў выніку справа зроблена. Сутэр адзначыў, што вартасць працы ў тым, што яна надае кітабам беларуска-літоўскіх татараў новае еўрапейскае гучанне, паколькі ў Еўропе доўгі час карысталіся не вельмі добрым перакладам Тэфсіра у той час як існаваў іншы, дасканалы, пераклад, што быў створаны на тэрыторыі Беларусі. Гэты пераклад быў невядомы Еўропе. Сутэр мяркуе, што гэта - помнік еўрапейскага значэння і вялікі гонар Беларусі, нягледзячы на тое, што асноўная мова перакладу польская, але, як адзначыў даследчык, з моцным беларускім элементам. Сутэр таксама адзначыў тое, што часам ён не мог дакладна вызначыць мову асобных тэкстаў - адзін дзень яму здавалася, што тэкст па-польску, у другі дзень - па-беларуску, у трэці - зноў па-польску і г.д. У сувязі з гэтым ён прыйшоў да высновы, што пра асобныя тэксты немагчыма дакладна сказаць, што тыя напісаны па-польску ці па-беларуску, а хутчэй - на беларуска-польскай трасянцы.</font></p>
</blockquote>
<ul>
  <li><font size="2" align="justify"><strong>ВЫКАРЫСТАННЕ БЕЛАРУСКАЙ МОВЫ Ў НАЗВАХ КАНДЫТАРСКІХ ВЫРАБАЎ ЗНІЗІЦЬ УЗРОВЕНЬ ПРОДАЖАЎ, ЛІЧАЦЬ ПРАДСТАЎНІКІ &quot;КАМУНАРКІ&quot; І &quot;СПАРТАКА&quot; (БЕЛАПАН)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Выкарыстанне беларускай мовы ў назвах кандытарскіх вырабаў знізіць узровень продажаў прадукцыі. Такое меркаванне 18 лістапада ў часе дыскусіі на прэс-канферэнцыі ў Мінску выказалі прадстаўнікі кандытарскіх фабрык &quot;Камунарка&quot; і &quot;Спартак&quot;. Паводле меркавання дырэктара па продажах ААТ &quot;Камунарка&quot; Зміцера Апанасевіча, цукеркі і наборы з беларускімі назвамі, &quot;як паказалі маркетынгавыя даследаванні, не будуць добра прадавацца&quot;. &quot;Можна зрабіць такія партыі, але гэта будуць невялікія аб'ёмы, бо набор &quot;З Новым гадам!&quot; мала хто купіць&quot;, — мяркуе ён.<br>
    Прадстаўніца аддзела продажаў &quot;Камунаркі&quot; адзначыла, што ў прадпрыемства &quot;ёсць цукеркі з беларускай тэматыкай, напрыклад &quot;Зничка&quot; і &quot;Крыжачок&quot;, толькі пішуцца яны па-руску&quot;. &quot;Ёсць выдатныя наборы цукерак з беларускай тэматыкай, там няма беларускіх слоў, але там ёсць малюнак, вершык пра Беларусь&quot;, — адзначыла яна.<br>
    Начальнік аддзела маркетынгу ААТ &quot;Спартак&quot; Андрэй Вярэм'еў лічыць, што &quot;справа не ў патрыятызме, гэта камерцыя&quot;. &quot;Цукеркі на беларускай — нярэйтынгавыя. Мы падладжваемся пад грошы, якія плаціць пакупнік, запаўняем любыя нішы&quot;, — сказаў ён.<br>
    Па словах А.Вярэм'ева, расійскі рынак, куды ў асноўным пастаўляюцца беларускія цукеркі, не ўспрыме назвы на беларускай мове.<br>
    Галоўны тэхнолаг кіравання вытворчасцю прадуктаў сілкавання канцэрна &quot;Белдзяржхарчпрам&quot; Галіна Панаскіна не пагадзілася з меркаваннем суразмоўцаў. &quot;Я папрашу прапрацаваць гэтае пытанне. У асартыменце прадукцыі павінны быць і назвы на беларускай мове, гэта загад канцэрна&quot;, — заявіла яна. Г.Панаскіна выказала незадаволенасць афармленнем серыі шакалада &quot;Камунаркі&quot; &quot;Sweet Dance&quot;: &quot;Чаму асноўны надпіс ідзе вялікімі літарамі на англійскай мове, а ўнізе маленькімі на рускай?&quot;.<br>
    Прадстаўнікі &quot;Камунаркі&quot; растлумачылі гэта тым, што серыя распрацоўвалася на вызначаную групу пакупнікоў, тых, хто аддае перавагу імпартным кандытарскім вырабам.<br>
    Як ужо паведамляў БЕЛАПАН, 8 лістапада гэтага года рэспубліканскае грамадскае аб'яднанне &quot;Таварыства беларускай мовы імя Францішка Скарыны&quot; (ТБМ) прапанавала кіраўніцтву фабрыкі &quot;Спартак&quot; бясплатныя паслугі па распрацоўцы новых беларускамоўных найменняў кандытарскіх вырабаў, якія будуць мець адносіны да нацыянальнай гісторыі і культуры, а таксама па перакладзе на беларускую мову старых рускамоўных гандлёвых марак &quot;Спартака&quot;. Прынцыповая згода ад кіраўніцтва &quot;Спартака&quot; была атрымана.</font></p>
</blockquote>
<ul>
  <li><font size="2"><strong>У РЭПЭРТУАРЫ МЕНСКІХ БЕЛАРУСКІХ ТЭАТРАЎ УПЕРШЫНЮ ЗЬЯВІЛІСЯ РАСЕЙСКАМОЎНЫЯ СПЭКТАКЛІ (Радыё Свабода) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Анансуючы тыднёвую тэатральную афішу сталіцы тэлеканал ОНТ падаў назву прэм’ернага спэктаклю Тэатру беларускае драматургіі ў расейскай транскрыпцыі: “Валентина”. Аднак, як запэўніў мастацкі кіраўнік Валеры Анісенка, гэта ўсяго толькі недакладнасьць складальнікаў афішы.<br>
    (Анісенка: ) “Гэта так, гэта ўжо нашая непісьменнасьць, ну, ня нашая, а хто там пісаў. Але — не, не, не… Беларускамоўны тэатар — наш гонар”.<br>
    У лістападаўскай афішы Тэатру юнага гледача пазначаны новы расейскамоўны спэктакль, “Маленькие трагедии”. Дырэктар тэатру Юры Буто патлумачыў:<br>
    (Буто: ) “Маленькие трагедии” — гэта Пушкін. Такі своеасаблівы спэктакль на нейкім мадэрне, але ні аднаго слова Пушкіна ня зьменена ў тэксьце, і тэкст падаецца на расейскай мове, на экспэрымэнтальнай малой сцэне. Як экспэрымэнт”.<br>
    Нагадаем, што напрыканцы мінулага сэзону ў Тэатры юнага гледача ўжо быў пастаўлены расейскамоўны спэктакль “Золотое сердечко”.<br>
    А вось муніцыпальны Новы драматычны тэатар, які быў заснаваны пад назовам “Дзе-Я” і здабыў папулярнасьць спэктаклямі паводле нацыянальнай драматургічнай клясыкі, цяпер стаў дзьвюхмоўным. З васьмі спэктакляў для дарослых у гэтым сэзоне пяць будзе ісьці па-расейску. Праўда, усе чатыры дзіцячыя спэктаклі застаюцца беларускамоўнымі.<br>
    Якім чынам вызначаецца моўная палітыка Новага драматычнага тэатру, патлумачыла намесьніца дырэктара Лідзія Ляшко:<br>
    (Ляшко: ) “І па-расейску, і па-беларуску п’есы ў нас, і існуе замова спэктакляў. Часам замова робіцца на спэктакль на беларускай мове”.<br>
    (Карэспандэнтка: ) “А хто заказчыкам выступае?”<br>
    (Ляшко: ) “Міністэрства культуры, упраўленьне культуры. Адкрываецца фінансаваньне і замова на канкрэтны спэктакль”.</font></p>
</blockquote>
<ul>
  <li><font size="2" align="justify"><strong>ДЫ-ДЖЭЙ «АЛЬФА-РАДЫЁ» ПАПРАСIЎ ПРАБАЧЭНЬНЯ (www.voka.tk)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Шаноўнае спадарства! Я, Вячаслаў Бандарэнка, ды-джэй Альфа-радыё, музыка і пісьменнік, жадаю ваўсегучанне папрасіць перад Вамі прабачэнне за сваю рэакцыю на Вашы тэлефанаванні ў праграму па заяўках 1-3 лістапада 2004 г. Калі можыце, прабачце мяне за мае недастойныя паводзіны і выказванні, якія я дапусціў у Ваш адрас. <br>
    Можна было б саслацца на мноства чыннікаў, якія заахвоцілі мяне паступіць менавіта так, але ж нешта не жадаецца. Магу толькі сказаць, што з 1 лістапада я адчуваю сябе вельмі худа і фізічна, і духоўна. Све паводзіны я знаходжу невыбачальнымі, і гэта асабліва пячальна, калі ўлічыць тое, што я паважаю і падзяляю Вашыя погляды на сучасны стан беларускай музыкі і беларускай мовы. Я не беларус, але практычна ўсе мае сябры - беларусы. Тым горш я сябе адчуваю. Таму што, выказваючыся супраць таго, каб беларуская мова гучала ў эфіры Альфа-радыё, я нанёс знявагу ўсім беларусам. <br>
    Яшчэ раз прашу, знаёмыя і незнаёмыя, усё, хто тэлефанаваў мне і ўсе, хто не тэлефанаваў - ПРАБАЧЦЕ МЯНЕ і, калі можна, не выкрасляйце мяне з свайго жыцця.</font></p>
</blockquote>
<div align="justify">
  <ul>
      <li><font size="2"><strong>ДЫ-ДЖЭЙ «АЛЬФА-РАДЫЁ» ПАПРАСIЎ ПРАБАЧЭНЬНЯ Ў АРГАНIЗАТАРАЎ ДЫ ЎДЗЕЛЬНIКАЎ «ШТУРМ FM-2» </strong></font><font size="2" align="justify"><strong>(www.voka.tk)</strong></font><font size="2"><strong> </strong></font>
    </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">11 лiстападу на сядзiбе ТБМ у межах чарговага паседжаньня «Фан-клюбу беларускай музыкi» адбылася даволi значная падзея: ды-джэй «Альфа-радыё» Вячаслаў Бандарэнка, якi таксама з’яўляецца вакалiстам гурта «Чэхаў», прыйшоў на сядзiбу ды папрасiў прабачэньня за свае нядобрыя словы, якiя ён казаў 1-5 лiстапада па-за этэрам удзельнiкам «штурму». Ён ня стаў тлумачыць, з-за чаго менавiта гэта адбылося, але паабяцаў, што болей такога нiколi сабе не дазволiць.<br>
    Разам з Вячаславам прысутнiчаў яго калега па гурту «Чэхаў» Раман Арлоў, якi таксама грае на гiтары ў J-Mors. Раман выказаў свае думкi наконт цяперашняга становiшча беларускай музыкi i aўтарытэтна заявiў, што адной з галоўных перашкод да гучаньня на FM-станцыях беларускамоўных выканаўцаў з’яўляецца вельмi дрэнная якасьць запiсаў. Канкрэтная яго прапанова па паляпшэньню становiшча айчынных музыкаў у этэры зводзiлася да наступнага: трэба выкупiць нейкi час ды зрабiць яго цалкам беларускамоўным пры дапамозе адпаведных сьпеваў.<br>
    Пасьля сыходу гасьцей я, разам з каардынатарам моладзевай iнiцыятывы «Вока» Вiталём Дабраначам, выступiў з апошнiмi музычнымi навiнамi, чым паседжаньне i скончылася.</font></p>
</blockquote>
<div align="justify">
  <ul>
      <li><font size="2"><strong>ПРАМЕЖКАВЫЯ ВЫНIКI «ШТУРМ FM-2»</strong></font><font size="2" align="justify"><strong> (www.voka.tk)</strong></font>
    </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Вось ужо праляцелi два тыднi другога «штурму» ды прыйшоў час падвесьцi прамежкавыя вынiкi. <br>
    Вокаўцы разам з астатнiмi ўдзельнiкамi абарвалi тэлефоны на «Альфа Радыё» ды на «Пiлёт FM», а з канкрэтных вынiкаў можна адзначаць хiба толькi: <br>
    - ды-джэй «Альфа Радыё» Вячаслаў Бандарэнка папрасiў прабачэньня за свае словы (падрабязней – у маiм артыкуле «Ды-джэй «Альфа-радыё» папрасiў прабачэньня ў арганiзатараў ды ўдзельнiкаў «Штурм FM-2»); <br>
    - на «Пiлёт FM» паставiлi за пяць дзён тры беларускiя песьнi (два разы – «Крамбамбуля» «Абцэнт» ды аднойчы – нашага прадстаўнiка на дзiцячым Эўрабачаньнi-2004 Ягора Ваўчка з песьняй «Сьпявайце са мной»). <br>
    З 15 лiстападу пачынаецца «штурм» «Радыё Рокс». Нагадаю, што ён будзе праходзiць наступным чынам: <br>
    З 13:00 да 14:00, з 21:00 да 22:00, <br>
    е-mail: musicbox@roks.com, <br>
    сайт – www.roks.com, <br>
    пэйджар: 211-00-00 абанент &quot;Рокс&quot;,<br>
    факс: 288-20-13, 286-08-07, <br>
    лісты можна i патрэбна дысылаць на адрэсу: горад Менск, вулiца Старажоўская дом 8А. <br>
    Акрамя гэтага, працягваецца «штурм» «Новага Радыё», асноўнай мэтай якога з’яўляецца вяртаньне беларускага фармату: <br>
    тэлефоны: 257-55-92, 257-23-47, <br>
    адрэса для лiстоў: горад Менск, праспект Пушкiна дом 39 (гасьцiнiца &quot;Арбiта&quot;), 3-цi паверх. <br>
    Вы самi добра бачыце, што вынiкi ня самыя лепшыя, таму прашу Вас браць актыўны ўдзел у «штурму» вышэйпазначаных радыйстанцый! Наперад удзячным усiм тым, хто дапамагае МI «Вока» ў акцыi «Штурм FM-2»! </font></p>
</blockquote>
<div align="justify">
  <ul>
      <li><font size="2"><strong>ЗАБАРОНА FM ЭФІРУ ДЛЯ НЕКАТОРЫХ БЕЛАРУСКІХ ГУРТОЎ ІСНУЕ Ў ВУСНАЙ ФОРМЕ, ПА ТЭЛЕФОНЕ “ЗЬВЕРХУ”</strong> </font><font size="2" align="justify"><strong>(www.voka.tk)</strong></font>
    </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">У сядзібе Таварыства беларускай мовы адбылася сустрэча сяброў клюбу прыхільнікаў забароненых беларускіх гуртоў з удзельнікамі акцыі “Штурм FM”, музыкамі й ды-джэямі. “Штурм FM” – гэта тэлефанаваньні на адну з менскіх FM-радыёстанцыяў з просьбай паставіць у эфір песьню беларускіх музыкаў. Арганізатарам акцыі выступіла моладзевая ініцыятыва “Вока”. Разам зь іншымі ўдзельнікамі сустрэчы яны абмеркавалі сытуацыю, калі адзін з ды–джэяў “Альфа Радыё” адмовіўся ўключаць беларускую музыку й нетактоўна выказаўся на адрас заяўнікаў.<br>
    У першы ж дзень акцыі “Штурм-ФМ” ды-джэй “Альфа-радыё” Вячаслаў Бандарэнка адмовіўся выканаць просьбу слухача й выказаў свае адмоўныя адносіны да беларускай музыкі й мовы. Аднак ён прыйшоў на сустрэчу з удзельнікамі акцыі, каб выказаць прабачэньне й шкадаваньне за свае паводзіны.<br>
    (Бандарэнка: ) “Я цалкам на вашым баку й вельмі хачу, каб гэта быў першы й апошні выпадак, каб на мне гэта ўсё й закончылася”.<br>
    А лідэр гурту “J_Мors” Раман Арлоў давёў, што ня ўсе беларускія кампазыцыі адпавядаюць тэхнічным патрабаваньням для гучаньня ў FM-эфіры.<br>
    З гэтым пагадзіліся ўдзельнікі й арганізатары “Штурму”, у тым ліку Віталь Супрановіч зь Беларускай музычнай альтэрнатывы, які сказаў наступнае:<br>
    (Супрановіч: ) “Вельмі добра, што гэтая сытуацыя выправілася. І тое, што адбылося зь першай станцыяй паказвае, што да “Штурму” трэба падыходзіць вельмі асьцярожна. Але я падтрымліваю гэтую акцыю”.<br>
    Адной з прычынаў адсутнасьці у эфіры беларускамоўных кампазыцыяў кіраўніцтва “Альфа-радыё” назвала забарону на гучаньне шэрагу беларускіх гуртоў. Вось што на гэта сказаў Вячаслаў Бандарэнка.<br>
    (Бандарэнка: ) “Ніякіх афіцыйных дакумэнтаў на гэты выпадак няма. Ёсьць вусныя рэкамэндацыі, якія даюцца па тэлефоне, якія, тым ня менш, усе выконваюць. Гэта тое, што ведаю я”.<br>
    Паводле спадара Бандарэнкі, хто дае гэткія рэкамэндацыі, яму не вядома. Сябры ініцыятывы “Вока” заяўляюць, што будуць працягваць акцыю “Штурм FM”.</font></p>
</blockquote>
<ul>
  <li><font size="2" align="justify"><strong>КАНСТЫТУЦЫЙНЫ СУД ПРЫМУСІЦЬ ТАТАРСТАН ВЫКАРЫСТОЎВАЦЬ КІРЫЛІЦУ (www.utro.ru)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Канстытуцыйны суд Расеі паставіў па-за законам самастойную спробу Татарстана адмовіцца ад кірыліцы ў якасці графічнай асновы нацыянальнай мовы. Як паведамляецца, у абвешчанай пастанове КС прызнаў, што норма федэральнага закона аб мовах народаў, якая загадвае носьбітам нацыянальных моў выкарыстоўваць толькі алфавіт на аснове кірыліцы, не супярэчыць асноўнаму закону краіны. </font></p>
</blockquote>
<ul>
  <li><font size="2">      <strong>У КАРЭЛІІ ВЫДАДЗЕНЫ 3 НОВЫЯ КНІГІ НА ЛІВІКОЎСКІМ ДЫЯЛЕКЦЕ (www.finugor.ru)</strong></font></li>
</ul>
<blockquote>
  <p align="justify"><font size="2">      </font><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">У Карэліі выдадзены 3 новыя кнігі мясцовых аўтараў на лівікоўскім дыялекце карэльскай мовы: раман Пятра Сямёнава &quot;Puhtasjarven Masa&quot; (&quot;Маша з Пухтас'ярві&quot;), зборнік нарысаў-успамінаў Анатолія Копалава &quot;Zil&quot;coi muheloittau&quot; (&quot;Навінка ухмыляецца&quot;) і паэтычны трыпціх Аляксандра Волкава &quot;Liivin virret&quot; (&quot;Слова аб лівах&quot;).<br>
  Як паведамілі карэспандэнту ІА REGNUM у рэспубліканскім камітэце па справах нацыянальнай палітыкі, выхад у свет гэтых твораў стаў вынікам сумесных намаганняў улады, бізнэсу і таварыства па развіцці карэльскай літаратуры. Кнігі былі выпушчаны пры падтрымцы Дзяржкамнаца Карэліі і &quot;Саюза карэльскага народа&quot; на сродкі ЗАТ &quot;Карелстроймеханизация&quot;, ТАА &quot;Балтек&quot; і Гандлёва-прамысловай палаты рэспублікі. </font></p>
  <p align="justify"><font size="2">Заўвага! У Еўропе лівікоўская лічыцца асобнай мовай.</font></p>
</blockquote>
<ul>
  <li><font size="2"><strong>ПЕРАВОДЗІЦЬ РАСЕЙСКІЯ ШКОЛЫ НА ЭСТОНСКУЮ МОВУ Ў ЭСТОНІІ БУДУЦЬ ПАСТУПОВА (www.5ballov.ru)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Урад Эстоніі плануе пачаць паступовы перавод сістэмы сярэдняй адукацыі ў краіне з расейскай мовы на эстонскую да 2007 году, аднак будзе рабіць гэта паступова. Аб гэтым заявіў 11 лістапада міністр юстыцыі краіны К.-М. Вахер. &quot;Задача эстонскай дзяржавы — не сілай прымусіць маладых людзей вучыцца ў асноўных школах і гімназіях на эстонскай мове, а зрабіць так, каб дзеці авалодалі эстонскай мовай добраахвотна&quot;, — падкрэсліў міністр. К.-М. Вахер дадаў, што дзейны цяпер ў Эстоніі закон аб асноўных школах і гімназіях прадугледжвае права мясцовых самакіраванняў рабіць выключэнні для школаў што датычна выкладання прадметаў на дзяржаўнай мове, калі на тое будзе атрыманы дазвол урада. <br>
    Урад Эстоніі лічыць, што выкладанне часткі прадметаў у расейскай сярэдняй школе на эстонскай мове дапаможа выпускнікам школ быць больш канкурэнтаздольнымі на рынку працы і атрымліваць адукацыю на эстонскай мове ва ўсіх вну краіны, што зараз для шматлікіх расейскіх школьнікаў з прычыны недастатковага ведання імі дзяржаўнай мовы недаступна. </font></p>
</blockquote>
<ul>
  <li><font size="2"><strong>ВАЛІЙЦА З ПАТАГОНІІ ВЫГНАЛІ З ВЯЛІКАБРЫТАНІІ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Луіс Остын, валіец з валійскай грамады Патагоніі (Аргентына), быў вымушаны пакінуць Вялікабрытанію не па ўласнаму жаданню. Ён хацеў прабыць у Валіі да студзеня разам са сваёй сяброўкай Хедыс Гўінэд. Першы шок Луіс адчуў у аэрапорце Gatwick, калі яго не змаглі абслужыць на валійскай мове (ён ведае толькі валійскую і іспанскую) і Эміграцыйная служба аэрапорта парэкамендавала яму вярнуцца ў Патагонію. У дадатак, замест перакладчыка з іспанскай, быў выкліканы перакладчык з партугальскай.<br>
    Спачатку Луісу сказалі, што ён мусіць пакінуць краіну у чацвер. Пазней яму сказалі, што ён можа застацца да высвятлення фактаў. Потым прыйшоў ліст, у якім яму загадвалася пакінуць краіну. Потым яму сказалі, што ён можа застацца да 2-га снежня. Потым зноў загадалі пакінуць краіну да 9-га лістапада.<br>
    Міністэрства ўнутраных спраў і ўласна міністр адмовіліся каментаваць гэты &quot;прыватны&quot; выпадак. Не захацеў міністр сустрэцца і з адным з сенатараў Валійскага парламенту.</font></p>
</blockquote>
<ul>
  <li><font size="2" align="justify"><strong>АЛЯКСАНДАР ЛУКАШЭНКА ЗАГАДАЎ БЕЛАРУСКІМ FM-СТАНЦЫЯМ АДДАЦЬ 75% ЭФІРУ БЕЛАРУСКІМ ВЫКАНАЎЦАМ </strong><strong align="justify"><font size="2">(Радыё Свабода)</font></strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Паводле ранейшай нормы, 50% эфіру павінны займаць творы беларускіх музыкантаў, але, як сьведчаць прадстаўнікі беларускіх FM-станцыяў, гэта збольшага песьні на расейскай мове ня надта высокай якасьці.<br>
    Аляксандар Лукашэнка падчас нарады, прысьвечанай фэстывалю “Славянскі базар”, якая адбылася 3 лістапада, крытычна выказаўся наконт панаваньня расейскай папулярнай музыкі ў эфіры беларускіх FM-станцыяў. Ён загадаў адвесьці 75% эфіру ў самы спрыяльны для слуханьня час для беларускіх выканаўцаў. “Пугачову мы чуем з кожнага праса. Я не кажу, што яе там не павінна быць. Вось 25% застанецца для іншых”, — сказаў Аляксандар Лукашэнка. <br>
    Пра новыя патрабаваньні да эфіру беларускім FM-станцыям яшчэ не даведзена афіцыйным чынам. Вось што гаворыць сакратарка Радыё “Бі-Эй”: <br>
    (Сакратарка: ) “У нас няма афіцыйнай паперы ад таго ж Міністэрства інфармацыі. Што 50% ёсьць — гэта так, а вось 75%…” <br>
    Галоўны рэдактар “Аўта-радыё” Юры Базан кажа, што для іх ня будзе праблемаў запоўніць 75% эфіру беларускімі выканаўцамі: <br>
    (Базан: ) “Мы, канечне, больш ставім, больш любім беларускамоўных выканаўцаў, таму што расейскамоўныя больш падобныя на расейскую папсу. Цяпер у нас больш за тысячу трэкаў менавіта беларускіх выканаўцаў. 50% мы робім абсалютна лёгка. Трэба будзе — зробім і 75%. У нас вельмі шмат жанраў. Многія нават і ня ведаюць, што музыка, якая ў нас часта гучыць, беларуская. Гэта інструмэнтальная музыка, джаз, блюз”.<br>
    На “Альфа-радыё” гучаць у асноўным песьні беларускіх выканаўцаў на расейскай мове.<br>
    Намесьнік дырэктара “Альфа-радыё” Сяргей Пашкоў тлумачыць гэта адсутнасьцю якаснай беларускамоўнай музыкі, а таксама тым, што некаторыя творы не адпавядаюць фармату “Альфа-радыё”. Ёсьць і іншыя акалічнасьці, палітычнага кшталту. Пасьля выступленьня шэрагу беларускіх гуртоў на канцэрце, прысьвечаным 10-годзьдзю кіраваньня Лукашэнкі, паступіў загад не ставіць іх кампазыцыі ў эфір радыёстанцыяў. Пра гэта Радыё Свабода паведамілі ў беларускай рэдакцыі “Радыё Рокс”. Супрацоўнікі радыё, якія пажадалі захаваць ананімнасьць, кажуць пра тое, што сярод дазволеных кампазыцыяў беларускіх музыкаў якасных ня вельмі шмат. Працягвае музычны журналіст Зьміцер Падбярэзскі:<br>
    (Падбярэскі: ) “75% беларускай музыкі ў FM-эфіры — гэта, на маю думку, нерэальна. Нельга вырашаць такія праблемы наскокам. Трэба адводзіць пэўны час для гэтага. А калі ўлічыць, што многія канцэрты беларускіх выканаўцаў забараняюцца, і яны ня маюць магчымасьці зарабіць грошы, дык адкуль жа зьявяцца новыя фанаграмы?”</font></p>
</blockquote>
<ul>
  <li><strong align="justify"><font size="2">ТОЛЬКІ ПА-РУСКУ! (www.voka.tk) </font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Другі дзень кампаніі “Штурм FM” . Усё тое ж самае.<br>
    Многіх проста не пушчалі ў эфір. Тыя, хто датэлефанаваўся, зноўку чуў: “Беларускамоўныя песні не прадугледжаны”. (Падрабязней пра гэта ў артыкуле “У рытме танга”). <br>
    Але сёння Dj пайшоў далей. Акрамя таго, што абразіў дзяўчыну, назваў яе “сектанткай”, сказаў, што павіншаваць дазволіць толькі пры ўмове , што яна будзе размаўляць па-руску! (Напэўна, ён ня ведае, што беларуская мова таксама з’яўляецца дзяржаўнай.) Матывіраваў гэта патрабаванне тым, што ў эфіры ўжо шмат людзй гаварылі па-беларуску. Цікава, а калі гучыць у адной перадачы шмат рускай мовы, ён напрыканцы эфіра людзей прымушае размаўляць па-беларуску?<br>
    Сачы за навінамі, хутка на сайце з’явіцца інтэрв’ю з гэтай дзяўчынай.</font></p>
</blockquote>
<ul>
  <li><strong align="justify"><font size="2">“Штурм FM” (Радыё Свабода) </font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Лістапад 2004 -</strong> </font><font size="2"></font><font size="2"></font><font size="2"></font><font size="2">Маладыя прыхільнікі беларускае музыкі распачалі акцыю, якая называецца “Штурм FM” Валянціна Аксак, Менск Сэнс акцыі ў тым, што фаны тэлефануюць на FM-станцыі ў часе наўпроставых канцэртаў па замовах слухачоў і просяць уключыць для іхных сяброў песьню на беларускай мове. Пра тое, што з гэтага атрымліваецца, нашая карэспандэнтка гутарыць з адным зь ініцыятараў, каардынатарам моладзевае суполкі “Вока” Віталём.<br>
    (Карэспандэнтка: ) “Спадар Віталь, як нарадзілася ідэя “штурмаваць” FM-станцыі з просьбай выканаць для вашых сяброў, для вашых знаёмых беларускамоўную песьню?”<br>
    (Віталь: ) “Ужо даўно існуе такі закон, што на ўсіх FM-станцыях рэспублікі Беларусь 50% музыкі павінна быць менавіта беларускай. Мы бачым, што як круцілі Барыса Маісеева, гурт “Краски” і астатніх – так і зараз круцяць, ужо толькі з новым лэйблам “слухай сваё”. Нам гэта не падабаецца, мы хочам слухаць менавіта беларускамоўнае, таму мы вырашылі правесьці такую кампанію, “Штурм FM”.<br>
    (Карэспандэнтка: ) “І вось ужо ад 1 лістапада сябры вашай моладзевай ініцыятывы тэлефануюць на “Альфа-радыё” з просьбай выканаць песьню на беларускай мове. Скажыце калі ласка, як успрымаюць вашыя просьбы?”<br>
    (Віталь: ) “Калі мы тэлефанавалі ў першы раз, нам казалі – вечар добры (зразумела, па-руску), мы казалі – ці можна павіншаваць, нам казалі – канечне, дазвалялі гэта ўсё, а калі мы прасілі беларускамоўную песьню, нам казалі, што сёньня гэта проста не прадугледжана. І на наша пытаньне “калі ж прадугледжаны беларускія песьні ў рэспубліцы Беларусь?” ды-джэй нічога разумнага нам ня здолеў адказаць”.<br>
    (Карэспандэнтка: ) “Скажыце калі ласка, а як успрымаецца мова вашых тэлефанаваньняў?”<br>
    (Віталь: ) “Ды-джэй па-за эфірам нам кажа, што ваша беларуская мова – гэта проста сьмешна, ня трэба нам такой мовы. Учора здарыліся такія праблемы, што проста забаранялі людзям казаць па-беларуску: вы будзеце віншаваць толькі пры ўмове, што размаўляць будзеце па-руску”.<br>
    (Карэспандэнтка: ) “А вам чым-небудзь патлумачылі, чаму менавіта па-руску?”<br>
    (Віталь: ) “Нам сказалі адно ,што ў гэтым эфіры ўжо 3 чалавекі да вас размаўлялі па-беларуску, і чацьвёрты гэта будзе занадта. А пасьля гэтага проста вырубаюць тэлефон. Калі тэлефануеш і вітаесься зь імі, яны таксама кладуць слухаўку”.<br>
    (Карэспандэнтка: ) “І якія далейшыя вашыя дзеяньні ў гэтай акцыі?”<br>
    (Віталь: ) “Мы будзем тэлефанаваць, замаўляць беларускамоўнае, у нас не адно толькі “Альфа-радыё”, у нас ёсьць і іншыя радыёстанцыі, на якіх могуць і паставіць беларускае, а чым скончыцца “Штурм FM” і калі ён скончыцца – я ня ведаю. Нас вельмі хвалюе, што забараняюць размаўляць па-беларуску, што не пушчаюць у эфір, што нашы паведамленьні самі, самавольна перакладаюць на рускую мову, блытаючы нейкі сэнс, таму мы будзем накіроўваць і міністру сувязі, і адміністрацыі “Альфа-радыё” лісты, каб нам растлумачылі гэтую сытуацыю”.</font></p>
</blockquote>
<ul>
  <li><font size="2" align="justify"><strong>ШВЕЦЫЯ СТАНЕ ЧУТНЕЙ (БДГ)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2">З 7 лістапада на &quot;Радыё Швецыя&quot; з'явіцца паўгадзінная беларуская праграма. Нашыя радыёслухачы змогуць на &quot;матчынай мове&quot; папаўняць свае веды аб гэтай скандынаўскай краіне.</font></p>
  <p align="justify"><font size="2">Малыш і Карлсан, Паўночная вайна, шведскі стол, &quot;Вольва&quot;, &quot;Сааб&quot;, шведская сям'я… Што яшчэ? Шведы прайгралі беларусам у хакей, вікінгі, шведскія карані дынастый Вазы і Рурыкавічаў, шведскі сацыялізм… Не, усё-ткі мала мы ведаем аб гэтай краіне!</font></p>
  <p align="justify"><font size="2">Але з 7 лістапада &quot;Радыё Швецыя&quot; - служба замежнага вяшчання шведскага радыё, якое вядзе перадачы на 9 замежных мовах і на шведскай, павінна загаварыць і па-беларуску. Як расказаў карэспандэнту &quot;БДГ&quot; кіраўнік праекта Дзмітры Плакс, &quot;паўгадзінная беларуская передача будзе выходзіць два разы ў месяц па нядзелях. Перадачы будуць мець пераважна культурна-асветніцкі характар і распавядаць аб тым, чым жыве Швецыя і што гэта за краіна такая. Натуральна, беларуска-шведскія ўзаемаадносіны, у тым ліку і палітычныя, таксама будуць асвятляцца&quot;. Аднак у адрозненне ад вяшчання Беларускай службы радыё &quot;Свабода&quot; гэты праект не мае ярка выяўленай палітычнай скіраванасці.</font></p>
  <p align="justify"><font size="2">Па словах Д.Плакса, дадзеная ідэя ўзнікла ў сувязі з тым, што Швецыя, сябар Еўразвязу, і Беларусь фактычна сталі суседзямі. Акрамя таго, аналагічная расійская служба &quot;Радыё Швецыя&quot; атрымлівае нямала лістоў ад беларускіх слухачоў.</font></p>
  <p align="justify"><font size="2">Час вяшчання па Грынвічу і хвалі:</font></p>
  <p align="justify"><font size="2">18.00-18.30 5830 кгц (49 м)</font></p>
  <p align="justify"><font size="2">19.30-20.00 5830 кгц (49 м).</font></p>
</blockquote>
<ul>
  <li><font size="2"><strong>МІНІСТЭРСТВА ПРАЦЫ ТУРБУЕЦЦА АБ САЦЫЯЛЬНЫХ ПАТРЭБАХ НАСЕЛЬНІЦТВА </strong></font></li>
</ul>
<blockquote>
  <p><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2">Працягваецца барацьба ТБМ з міністэрствам працы за тое, каб карткі персафінікаванага ўліку былі і на беларускай мове. Прапануем вашай увазе ліст міністэрства (без карэктуры) на чарговы запыт і адказ старшыні ТБМ Алега Трусава:</font></p>
  <p align="justify"><font size="2">Паважаны спадар А. Трусаў !<br>
    Ваш ліст разгледжан. Па сутнасці ўзнятых у ім пытанняў паведамляем наступнае.<br>
    У адпаведнасці з артыкулам 17 Канстытуцыі Рэспублікі Беларусь дзяржаўнымі мовамі на тэрыторыі нашай краіны з'яўляюцца беларуская і руская і мовы. У развіццё ўказанай нормы Канстытуцыі Рэспублікі Беларусь, артыкулам 7 Закону Рэспублікі Беларусь ад 26 студзеня 1990 году № 3094-ХІ &quot;О языках в Республике Беларусь&quot; (са змяненнямі і дапаўненнямі) прадугледжана, што акты дзяржаўных органаў Рэспублікі Беларусь прымаюцца і друкуюцца на беларускай ці рускай мовах.<br>
    Для вядзення базы даных індывідуальных асабовых рахункаў персаніфікаванага ўліку выбрана сістэма ўпраўлення базамі даных Oracle 8 (8і). Яна найбольш поўна адказвае ўсім патрабаванням, якія ставяцца да такога ўзроўню баз данных. Мэтазгоднасць выкарыстання Oracle пацверджана экспертным вывадам Фонду інфарматызацыі Рэспублікі Беларусь (пратакол пасяджэння № 33 ад 22 снежня 1999 г.). У гэтай сістэме адсутнічае падтрымка беларускай мовы ў архітэктуры NLS (гл. Oracle' 8і: National Language Support Guige Release 2 (8/1/6). Дапрацоўка Oracle з мэтай лакалізацыі праграмнага прадукта для выкарыстання беларускай мовы магчыма толькі самой карпарацыяй; Oracle (ЗША) на падставе заявы Урада Рэспублікі Беларусь. А гэта патрабуе немалых сродкаў, якія могуць быць выкарыстаны на сацыяльныя патрэбы насельніцтва.<br>
    Для апрацоўкі рукапісных дакументаў персаніфікаванага ўліку<br>
    выкарыстоўваецца тэхналогія, якая распрацавана ў Расіі і дзейнічае ў аддзяленні Пенсійнага фонду Расійскай Федэрацыі па г. Маскве. У Беларусі такая тэхналогія прымяняецца ўпершыню.<br>
    Усё гэта вызвала неабходнасць запаўнення дакументаў персаніфікаванага ўліку на рускай мове.<br>
    Але па жаданню працуючых, якія маюць пашпарт грамадзяніна Рэспублікі Беларусь, пасведчанне сацыяльнага страхавання выдаецца на беларускай мове шляхам ручной апрацоўкі дакументаў.<br>
    Такім чынам, Інструкцыя па запаўненні форм дакументаў персаніфікаванага ўліку, што зацверджана пастановай Міністэрства працы і сацыяльнай абароны ад 27.09.2000г. № 16, якая сапраўды прадугледжвае запаўненне іх на рускай мове, не парушае заканадаўства Рэспублікі Беларусь, і ў Міністэрства працы і сацыяльнай абароны адсутнічаюць важкія падставы для ўнясення ў гэтую Інструкцыю змяненняў.<br>
    <br>
    Намеснік Міністра    <br>
  У.П.Локіс</font></p>
  <p align="justify">--------------------</p>
  <p align="justify"><font size="2">Спадару У.П. Локісу<br>
    Намесніку міністра працы і сацыяльнай аховы Рэспублікі Беларусь 220004, г. Мінск, пр. Машэрава, 23/2<br>
    Паважаны Уладзімір Пятровіч!<br>
    Мы атрымалі адказ ад Міністэрства працы і сацыяльнай абароны за № 06-09/1974 ад 20.10.2004 г. На вялікі жаль, у Вашым адказе на наш запыт мы не знайшлі базаванага на заканадаўстве Рэспублікі Беларусь абгрунтавання: чаму грамадзяне не маюць права звяртацца (у вашым выпадку - падаваць пісьмовыя звесткі для ўнясення ў базу персаніфікаванага ўліку) у аддзелы фонду сацыяльнай абароны насельніцтва на дзяржаўнай беларускай мове ?!<br>
    У артыкуле 7 Закона &quot;Аб мовах у Рэспубліцы Беларусь&quot;, на які Вы спасылаецеся, рэгламентуецца толькі мова актаў дзяржаўных органаў. А парадак прыёму дакументаў ад грамадзян дзяржаўнымі органамі (у вашым выпадку - форм дакументаў персаніфікаванага ўліку) рэгулюецца артыкулам 6 Закона &quot;Аб мовах у Рэспубліцы Беларусь&quot;: &quot;Гарантыі правоў грамадзян пры разглядзе падаваемых імі дакументаў у дзяржаўныя органы, органы мясцовага кіравання і самакіравання, на прадпрыемствы, ва ўстановы, арганізацыі і грамадскія аб'яднанні&quot;. Паводле гэтага артыкула ўсе падпарадкаваныя Вам аддзелы фонду сацыяльнай абароны насельніцтва &quot;павінны прымаць і разглядаць дакументы, якія падаюцца грамадзянамі на беларускай і рускай мовах&quot;. А адмова службовай асобы прыняць і разгледзець зварот грамадзяніна на беларускай мове (у вашым выпадку - начальнік Першамайскага раённага аддзелу фонду на працягу амаль 12 месяцаў адмаўляў прыняць дакументы ў старшыні РГА &quot;Міласэрнасць&quot;) цягне за сабой адказнасць у адпаведнасці з дзеючым заканадаўствам!<br>
    Грунтам для парушэння заканадаўства аб мовах начальнікам Першамайскага раённага аддзелу Фонду сацыяльнай абароны насельніцтва г. Мінска стаўся п. 4 Інструкцыі па запаўненні форм дакументаў персаніфікаванага ўліку, якая зацверджана пастановай Міністэрства працы і сацыяльнай аховы ад 27.09.2000 г. № 16. Бо патрабаванні інструкцыі, якія змушаюць грамадзяніна запаўняць формы дакументаў персаніфікаванага ўліку выключна на рускай мове, на прамую супярэчаць артыкулу 6 Закона &quot;Аб мовах у Рэспубліцы Беларусь&quot;, які гаворыць: &quot;Усякія прывілеі ці абмежаванні правоў асобы па моўных прыкметах недапушчальныя. Публічная знявага, ганьбаванне дзяржаўных і іншых нацыянальных моў, стварэнне перашкод і абмежаванняў у карыстанні імі, пропаведзь варожасці на моўнай глебе цягнуць устаноўленую законам адказнасць&quot;.<br>
    Нежаданне Міністэрства працы і сацыяльнай абароны насельніцтва Рэспублікі Беларусь унесці змены ў &quot;Інструкцыю па запаўненні форм дакументаў персаніфікаванага ўліку&quot;, п. 4 якой супярэчыць артыкулу 50 Канстытуцыі Рэспублікі Беларусь, што гарантуе кожнаму грамадзяніну права карыстацца роднай мовай, вымушае нас звярнуцца ў Канстытуцыйны Суд Рэспублікі Беларусь.<br>
    3 павагай,<br>
    Старшыня ГА &quot;ТБМ імя Ф. Скарыны&quot; Алег Трусаў</font></p>
</blockquote>
<ul>
  <li><font size="2"><strong>МТС: ЗАКОН НЕ ПАРУШАЕМ </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2">Толькі паспелі беларускамоўныя ўзрадавацца навіне, што МТС будзе беларусізавацца, як у ТБМ прыйшоў з вышэйзгаданай арганізацыі наступны ліст: </font></p>
  <p align="justify"><font size="2"><strong>Аб адказе на зварот грамадзян</strong><br>
    У сувязі з калектыўным зваротам грамадзян да СТАА &quot;Мабільныя ТэлеСістэмы&quot; з патрабаваннем забяспечыць доступ да аўтаматычнай службы сэрвісу абанента, інтэрнэт-сістэмы сэрвіса абанента, магчымасці атрьмання SMS-паведамленняў на дзяржаўнай беларускай мове, паведамляе наступнае.<br>
    Згодна з артыкулам 17 Канстытуцыі Рэспублікі Беларусь, дзяржаўнымі мовамі ў Рэспубліцы Беларусь з'яўляюцца беларуская і руская мовы. Дзеючае заканадаўства не змяшчае нормаў, згодна з якімі арганізацыі, дзеючыя ў сферы абслугоўвання, абавязаны аказваць паслугі на дзвух дзяржаўных мовах адначасова. Так, згодна з артыкулам 13 Закона Рэспублікі Беларусь ад 26 студзеня 1990 г. № 3094-ХІ &quot;Аб мовах у Рэспубліцы Беларусь&quot; на транспарце, у гандлі, у сферы медыцынскага і бытавога абслугоўвання ўжываюцца беларуская або руская мова, а пры неабходнасці - іншыя мовы. Заканадаўца ўсталяваў агульнае правіла, згодна якому арганізацыі сферы абслугоўвання самастойна вызначаюць на якой з дзвух дзяржаўных моў яны аказваюць паслугі. Зыходзячы з гэтага, СТАА &quot;Мабільныя ТэлеСістэмы&quot;, выкарыстоўваючы пры аказанні паслуг рускую мову, дзейнічае ў межах заканадаўства і не парушае нормы, дадзеныя ў артыкуле 172-2 Кодэкса Рэспублікі Беларусь аб адміністрацыйных правапарушэннях.<br>
    На выснове вышэйсказанага, патрабаванні, якія выказаны ў калектыўным звароце грамадзян, не базуюцца на нормах заканадаўства.<br>
    Разам з тым, у мэтах рэалізацыі асноўных прынцыпаў, дадзеных у артыкулах 2 і 3 Закона Рэспублікі Беларусь ад 26 студзеня 1990 г. № 3094-ХІ &quot;Аб мовах у Рэспубліцы Беларусь&quot;, для забяспячэння ўсебаковага развіцця і функцыянавання беларускай мовы ва ўсіх сферах грамадскага жыцця, СТАА &quot;Мабільныя ТэлеСістэмы&quot; вырашыла правесці наступныя мерапрыемствы:<br>
    - стварэнне беларускамоўнай версіі афіцыйнага сайта кампаніі www.mts.by;<br>
    - вывучэнне магчымасці разпрацоўкі аўтаматычнай службы сэрвісу абанента і
  інтэрнэт-сістэмы сэрвіса абанента на беларускай мове.</font></p>
  <p align="right"><font size="2">3 павагай,<br>
    Генеральны дырэктар А.Б. Румянцаў</font></p>
  <p align="justify"><font size="2">P.S. Як хочаце, так і разумейце словы пра тое што будзе весціся &quot;вывучэнне магчымасці разпрацоўкі&quot;. Сапраўды, навошта кампаніі выконваць патрабаванні грамадзян, якія &quot;не базуюцца на нормах заканадаўства&quot;. Ну вось ніяк беларуская мова не ўлазіць у нормы беларускага заканадаўства, а вось англійская, напэўна, поўнасцю адпавядае ўсім беларускім нормам. Зрэшты, такое стаўленне да беларускай мовы таксама сталася &quot;нормай&quot;, але пакуль не замацаванай у заканадаўстве. </font></p>
</blockquote>
<div align="justify">
  <ul>
    <li><font size="2"><strong>БЮЛЕТЭНІ РЭФЭРЭНДУМУ БУДУЦЬ ТОЛЬКІ НА РАСЕЙСКАЙ МОВЕ (Радыё Свабода)</strong></font>
  </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2">Старшыня Цэнтарвыбаркаму Лідзія Ярмошына заявіла, што мовай бюлетэняў рэфэрэндуму 17 кастрычніка можа быць толькі расейская.<br>
Спадарыня Ярмошына патлумачыла рашэньне Цэнтарвыбаркаму наступным чынам:<br>
   (Ярмошына: ) “Бюлетэнь на рэфэрэндум зроблены на расейскай мове, і ні на якай іншай ён ня можа быць зроблены, таму што тэкст бюлетэня павінен утрымліваць пытаньне, вынесенае на рэфэрэндум, з дакладнасьцю перадаючы ўказ прэзыдэнта. Указ прэзыдэнта аб прызначэньні рэфэрэндуму на беларускую мову не перакладаўся”. <br>
Мы папрасілі пракамэнтаваць гэтае рашэньне старшыню Таварыства беларускае мовы імя Францішка Скарыны Алега Трусава. Паводле яго, калі ўлада хоча нешта парушыць, то яна, пачынаючы з 1930-х гадоў, робіць гэта ў Беларусі па-расейску.Таму праблемы мовы гэтага рэфэрэндуму для яго не існуе. <br>
(Трусаў: ) “Таму што гэтая акцыя з самага пачатку пярэчыць дзейнаму заканадаўству”. <br>
Пры гэтым спадар Трусаў зьвярнуў увагу на ігнараваньне ўладаю вынікаў праведзенага ёю ж першага рэфэрэндуму. <br>
(Трусаў: ) “Указ прэзыдэнта і Ярмошына пярэчаць волі народу, выказанай на першым рэфэрэндуме 1995 году, дзе дакладна сказана аб раўнапраўі дзьвюх моваў”. <br>
Дарэчы, мовай бюлетэняў рэфэрэндуму 1995 году была адзіная на той час дзяржаўная — беларуская. Бюлетэні рэфэрэндуму 1996 году, які замацоўваў зьмены Канстытуцыі, таксама былі на беларускай мове. Савецкі рэфэрэндум 1991 году праводзіўся ў Беларусі па-расейску.</font></p>
</blockquote>

<div align="justify">
  <ul>
    <li><font size="2"><strong>ВЫЙШАЎ З ДРУКУ ПОЛЬСКА-БЕЛАРУСКІ СЛОЎНІК</strong></font>
  </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2">У крамах Менска можна набыць новы "Польска беларуски слоўнік" на 40,000 слоў.<br>
Слоўнік утрымлівае шэраг слоў, якія не зафіксаваныя ў іншых афіцыйных нарматыўных слоўніках беларускай мове. У раздзеле "Геаграфіныя назвы" таксама падаюцца варыянты назваў асобных гарадоў Беларусі (Горадня, Берасце і г.д.).<br>
Знешні выгляд даволі добрага ўзроўню (у адрозненне ад многіх іншых беларускіх слоўнікаў) з даволі добрым дызайнам вокладкі.
</font></p>
</blockquote>

<div align="justify">
  <ul>
    <li><font size="2"><strong>“УКРАIНСЬКА МОВА НА БІЛОРУСІ” (www.sapega.org)</strong></font>
  </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2">Апошнім часам якіх толькі моваў не сустрэнеш, чытаючы шыльды на розных установах. 
<br>Не кажу тутака пра расейскую, якая пачуваецца ў нас як дома. Няспынна павялічваецца колькасьць надпісаў па-ангельску, нямецку, польску. А нядаўна і ўкраінская мова, адолеўшы ўвесь беларускі абшар, дайшла да паўночных межаў нашае краіны. Адчыненае нядаўна ў Полацку прадстаўніцтва Western Union (будынак Белаграпрамбанку на пляцы Волі) зьмясьціла над уваходам аб'яву "Грошові перекази. Найшвидший спосіб переказати гроші по всьому світу". А дзе ж беларуская мова, куды яна ідзе? Падобна, што з такой моўнай палітыкай уладаў - да забыцьця й скону. </font></p>
</blockquote>


<ul>
  <li>
    <div align="justify"><strong><font size="2">ПАМЕРЛА АПОШНЯЯ НОСЬБІТКА &quot;ЖАНОЧАЙ&quot; МОВЫ (www.chinadaily.com.cn)</font></strong>
</div>
  </li>
</ul>
<blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">20 верасня памерла апошняя носьбітка жаночай мовы нушу. Ян Хуань-і навучылася гэтай мове ў дзяцінстве. кітайскія лінгвісты гавораць, што смерць гэтай жанчыны скончыла 400-гадовую традыцыю, калі жанчыны перамаўляліся паміж сабой пры дапамозе кодаў, якія былі незразумелыя мужчынам.<br>
    Ян нарадзілася ў акрузе Цзян-юн (Jiangyong) правінцыі Хунань (Hunan), дзе, як мяркуюць, упершыню з'явілася мова нушу. Яна навучылася мове ад сямі сясцёр, якія былі самымі паважанымі носьбітамі мовы ў правінцыі. Сама Ян пражыла 98 гадоў.<br>
    Лінгвісты з універсітэта Цынхуа (Quinghua) сабралі і апублікавалі ўсе лісты, вершы і прозу, якую напісала Ян. Ніводзін з дзяцей ці ўнукаў не захаваў мову нушу. Знакі нушу складаюцца з чатырох відаў рысак, уключна з кропкамі, гарызантальнымі і вертыкальнымі крывымі.</font></p>
</blockquote>
<div align="justify">
  <ul>
    <li><font size="2"><strong>ПРАЦЯГВАЕЦЦА ШКОЛЬНЫ СКАНДАЛ У ПРЫДНЯСТРОЎІ (Minelres)</strong></font>
  </li>
  </ul>
</div>
<blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Іён Ёўчаў, дырэктар школы Лучана Благі ў Тыраспалі, паведаміў, што ўлады ажыццяўляюць ціск на бацькоў з тым, каб тыя аддавалі дзяцей у расейскамоўныя школы. Сама школа была зачынена 15 ліпеня за выкарыстанне лацінкі пры навучанні малдаўскай (румынскай) мове.<br>
    Бацькам пагражаюць звальненнем з працы і судом за непрадастаўленне права на адукацыю сваім дзецям ў выпадку адмовы аддаць дзяцей ў расейскія школы. 170 дырэктароў школ Малдовы падпісалі адкрыты ліст прэзідэнту Расеі Пуціну з просьбаў умяшацца ў сітуацыю.</font></p>
</blockquote>
<div align="justify">
  <ul>
    <li>
      <div align="left"><font size="2"><strong>      КРЫМСКІЯ ТАТАРЫ ПРОСЯЦЬ ЗША ПАСАДЗЕЙНІЧАЦЬ У АРГАНІЗАЦЫІ ВЯШЧАННЯ НА КРЫМСКАТАТАРСКАЙ МОВЕ (www.rian.ru)</strong></font>
      </div>
    </li>
  </ul>
</div>
<blockquote>
  <p align="justify">    <font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Лідэр Меджлісу крымскіх татараў Мустафа Джэмілеў звярнуўся да намесніка кіраўніка палітычнага аддзелу амбасады ЗША ва Ўкраіне Джорджу Кенту з просьбай садзейнічаць фінансаванню тэле- і радыёканалаў, якія будуць весці трансляцыю на крымскататарскай мове. &quot;Тэлерадыёкампанія мусіць быць прыватнай&quot;.- мяркуе Джэмілеў. Цяпер крымскія татары могуць раз на тыдзень глядзець трохгадзінную перадачу на сваёй мове на рэгіянальным канале і слухаць аднагадзінную радыёпраграму.</font>
  </p>
</blockquote>
<div align="justify">
  <ul>
 <li>
   <div align="left"><font size="2"><strong> КАНСТЫТУЦЫЙНЫ СУД МАЕ НАМЕР ПРАВЕРЫЦЬ КАНСТЫТУЦЫЙНАСЦЬ ПАЛАЖЭННЯЎ ЗАКОНА ТАТАРСТАНА АБ АЛФАВІЦЕ НАЦЫЯНАЛЬНАЙ МОВЫ (www.rian.ru)</strong></font>
    </div>
 </li>
  </ul>
</div>
  <blockquote><p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Канстытуцыйны суд мае намер праверыць канстытуцыйнасць палажэнняў закона Татарстана &quot;Аб мовах народаў Рэспублікі Татарстан&quot; і федэральнага закона &quot;Аб мовах народаў РФ&quot;. Прычынай разгляду сталі скарга грамадзяніна і запыты Дзяржаўнай Рады і Вярхоўнага суду Рэспублікі Татарстан. &quot;Заяўнікі мяркуюць, што рэспубліка мае права сама вызначаць будову алфавіту сваёй нацыянальнай мовы - на аснове кірыліцы ці лацінкі, а таксама мяркуюць, што ніхто не мае права абавязваць вучняў сярэдніх школ ў любой рэспубліцы ў складзе РФ прымусова вучыць не родную мову разам з расейскай&quot;,- гаворыцца ў паведамленні прэс-службы Канстытуцыйнага суду.</font></p>
</blockquote>
<ul>
  <li><font size="2"><strong>ГІСТАРЫЧНАЯ ФАНАЛОГІЯ БЕЛАРУСКАЙ МОВЫ</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">У продажы з'явілася кніга &quot;Гістарычная фаналогія беларускай мовы&quot; Пола Вэкслера (Paul Wexler) (пераклад з <em>A historical phonology of the Belorussian Language.- 1. Aufl. Heidelberg: Winter, 1977.-(Historical phonology of the Slavic languages; 3</em>).<br>
    Манаграфія Пола Вэкслера дае найбольш поўны агляд асноўных фанетычных працэсаў у развіцці беларускай мовы ад праславянскага стану да нашых дзён. Улічаны сведчанні старабеларускіх пісьмовых помнікаў (кірылічна-, лацінічна- і арабскаграфічных), а таксама шэрагу габрайскамоўных крыніц. Шырока асвятляюцца факты гісторыі беларускае літаратурнае і народна-дыялектнае мовы.<br>
    Кніга прызначаецца для спецыялістаў-мовазнаўцаў, студэнтаў-філолагаў, для кожнага, хто цікавіцца гісторыяй і развіццём беларускае мовы ў яе сувязях з іншымі славянскімі і неславянскімі мовамі.</font></p>
</blockquote>
<ul>
  <li><font size="2"><strong>ЯНУКОВІЧ ЗАЯВІЎ, ШТО РАСЕЙСКАЯ МУСІЦЬ БЫЦЬ ДРУГОЙ ДЗЯРЖАЎНАЙ ВА ЎКРАІНЕ (Нова мова) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">27-га верасня прэм'ер-міністр Украіны Віктар Януковіч пал час сустрэчы з прадстаўнікамі расейскіх медыяў у Кіеве заявіў, што расейская мусіць стаць другой дзяржаўнай мовай ва Ўкраіне, паведамляе Інтэрфакс. &quot;Расейская павінна быць дзелавой мовай ва Ўкраіне і другой дзяржаўнай,&quot; - сказаў Януковіч.<br>
    Выказванне выклікала пратэсты. Партыя “Собор” звярнулася да Леаніда Кучмы з патрабаваннем звольніць з пасады прэм'ер-міністра за выказванне пра наданне расейскай мове статусу другой дзяржаўнай, паколькі заява Януковіча ёсць антыканстытуцыйнай, бо чапляе першы раздзел Канстытуцыі Украіны, які можа быць зменены толькі шляхам рэферэндуму.<br>
    Леанід Кучма патлумачыў словы Януковіча запалам перадвыбарчай барацьбы. Пра сябе сказаў, што для яго, як Прэзідэнта Ўкраіны, Канстытуцыя Ўкраіны - гэта як &quot;Ойча наш&quot;.<br>
    Нагадаем, што ва Ўкраіне ўжо створаны &quot;Кангрэс абароны ўкраінскай мовы&quot;, які мае на мэце спыніць паступовую русіфікацыю Ўкраіны. 
  </font></p>
</blockquote>
<ul>
  <li><font size="2"><strong>СУД НАД СУРЖЫКАМ (Нова мова) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">У чэрвені гэтага году ў Кіеве адбыўся так званы ўсеўкраінскі &quot;Суд над суржыкам&quot;, што быў арганізаваны Асацыяцыяй абароны ўкраінскай культуры &quot;Український світанок&quot;. У паседжанні бралі ўдзел вядомыя грамадска-культурныя дзеячы.<br>
  Паседжанне ладзілася як у сапраўдным судзе - з &quot;суддзёю&quot;, &quot;пракурорам&quot;, &quot;адвакатам&quot;, &quot;сведкамі&quot; з боку абароны і абвінавачвання. Суржык быў абвінавачаны ў прастытуцыі, дзяржаўнай здрадзе, згвалтаванні малалетніх, забруджванні навакольнага асяроддзя.<br>
&quot;Суддзя&quot;, выслухаўшы ўсе аргументы &quot;за&quot; і &quot;супраць&quot;, агучыў рашэнне прызнаць суржык вінаватым паводле ўсіх артыкулаў, але пасля атрымання скрынкі &quot;На подкуп суду&quot; вынес вырак, што суд дзейнічае паводле дзейных украінскіх традыцый, таму вердыкт быў неадкладна заменены на апраўдальны: &quot;Суржык ёсць бязвінным метысам. Дазваляецца карыстацца ім усім суржыканосцам&quot;.</font></p>
</blockquote>
<ul>
  <li><strong><font size="2">ЦІ СТРАЦІЛА СВАЮ БЕЛАРУСКАСЦЬ БЕЛАРУСКА-СЛАВЯНСКАЯ ГІМНАЗІЯ Ў ГОМЕЛІ ?</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">На запыт аб пераводзе шэрагу прадметаў на расейскую мову ў Беларуска-славянскай гімназіі №36, ТБМ атрымала чарговую чынавенскую адпіску, у якой, ў выглядзе справаздачы &quot;вышэйстаячаму&quot; начальству, па пунктах рапартуецца аб выкананні плана па беларускай мове:</font></p>
  <p align="justify"><font size="2"><em>Паважаны спадар Трусаў!<br>
    Ваш зварот аб спробах кіраўніцтва Беларуска-славянскай гімназіі №36 імя Івана Мележа г. Гомеля (дырэктар Рагавенка С.І.) ліквідаваць адзіную ў горадзе навучальную ўстанову з беларускай мовай навучання ўважліва разгледжана ў Гомельскім гарвыканкаме.<br>
    Уся работа ва ўстанове адукацыі будуецца пад дэвізам: &quot;Выхаванне грамадзяніна і патрыёта Бацькаўшчыны&quot; і накіравана на адраджэнне нацыянальнай культуры і традыцый беларускага народа.<br>
    Выкладанне амаль усіх вучэбных дысцыплін, факультатыўных і спецыяльных курсаў ажыццяўляецца на беларускай мове. Калектыў працуе ў Цеснай узаемасувязі з установай адукацыі &quot;Гомельскі дзяржаўны ўніверсітэт імя Ф.Скарыны&quot;.<br>
    3 2003/2004г. у гімназіі ўведзены спецкурсы па беларусазнаўству (выкладчык - кандыдат філалагічных навук, дацэнт кафедры беларускай літаратуры Гомельскага дзяржаўнага ўніверсітэта імя Ф.Скарыны Яцухна В.І.), па гомелезнаўству (выкладчык - дырэктар гімназіі Рагавенка С.І.), па беларускай мове для адораных дзяцей горада (8-11 класы).<br>
    У адпаведнасці са статутам Беларуска-славянскай гімназіі ва ўстанове праводзіцца работа па вывучэнню моў братніх славянскіх народаў. Створаны кабінеты польскай, украінскай моў.<br>
    Выхаваўчая работа вядзецца таксама на беларускай мове (класныя і інфармацыйная гадзіна, гутаркі, бацькоўскія сходы, агульнагімназічныя мерапрыемствы і г.д.).<br>
    У 2003/2004 годзе ў гімназіі праведзена значная работа па аднаўленню інфармацыйнай прасторы ўстановы. Зроблена шэраг беларускамоўных стэндаў па сімволіцы дзяржавы, дзейнасці Беларускага рэспубліканскага саюза моладзі і піянерскай арганізацыі, стэнды па гісторыі і культуры роднага горада і гімназіі, інфармацыйныя дошкі для вучняў, бацькоў і настаўнікаў.<br>
    У 2004-2005 навучальным годзе ў гімназіі было <u>адкрыта тры першых класа, адзін з якіх, адпаведна пажаданням бацькоў, беларускамоўны</u> (1 &quot;Б&quot;).<br>
    Разам з тым, неаднаразовыя звяртанні бацькоў і вучняў аб пераводзе дакладных навук і біялогіі на рускую мову прымусілі прыняць адпаведнае рашэнне. Гэтае пытанне абмяркоўвалася на бацькоўскіх сходах, пасяджэннях бацькоўскіх камітэтаў (кастрычнік-лістапад 2003г.), пазачарговым педагагічным савеце (пратакол №4 ад 27.02.2004г.).<br>
    <u>Праблема забеспячэння вучняў падручнікамі на рускай мове ва установе не існуе.</u><br>
    На падставе вышэйпералічанага можна зрабіць выснову, што Беларуска-славянская гімназія №36 імя Івана Мележа не страціла сваёй беларускасці.<br>
  </em></font></p>
  <p align="right"><em><font size="2">Намеснік старшыні гарвыканкама С.І.Парошын</font></em></p>
  <p align="justify"><font size="2">Асабліва ўражвае сказ пра тое, што праблемы з падручнікамі на рускай мове ва установе не існуе. Узнікае пытанне: а з беларускімі? Відаць, чыноўнік хацеў напісаць &quot;на беларускай мове&quot;, але выпадкова напісаў праўду. Астатняе добра відаць з ліста.
  </font></p>
</blockquote>
<ul>
  <li><font size="2"><strong>ПЕРШЫ ПЛАН АДРАДЖЭННЯ ГАЛІСІЙСКАЙ МОВЫ - 20 ГАДОЎ ПАЗНЕЙ! (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">У 1983 г. быў прыняты Закон аб галісійскай мове, якў прадугледжваў паляпшэнне становішча з мовай, але з таго часу мала што змянілася. Зараз Галісійскі парламент прыняў новы план, які мае на мэце пашырэнне выкарыстання галісійская. Аднак моўныя актывісты ставяцца да яго скептычна. <br>
    Новы план уключае некаторыя новыя рэчы, але яны наўрадці могуць істотна змяніць сітуацыю. План прадугледжвае 50% навучанне вучняў узростам 4-16 гадоў на галісійскай (зараз гэтая лічба складае 25%). Але гэта падаецца нерэальным з той прычыны, што 25% навучаюцца на галісійскай толькі на паперы і рэальна закон не выконваецца. Кожнаму настаўніку трэба будзе абавязкова ведаць галісійскую, каб заняць пасаду, але ў плане нічога не гаворыцца пра іншыя сферы жыцця.<br>
    што тычыцца медыяў, то плануецца стварыць спартовы часопіс на галісійскай і агучваць 10 фільмаў у год.<br>
    Па словах прадстаўнікоў грамадскіх арганізацый гэты план мае шмат мэтаў, але мала механізмаў дасягнення гэтых мэтаў. Моўная арганізацыя‘A Mesa pola Normalizacion Linguistica’ сцвярджае, што гэтым планам урад хоча стварыць уражанне &quot;нармальнай&quot; сітуацыі, у той час як &quot;назіраецца сталае падзенне колькасці носьбітаў галісійскай...&quot;</font></p>
</blockquote>
<ul>
  <li><font size="2"><strong>КАМІТЭТ ЭКСПЕРТАЎ ЗРАБІЎ ДАКЛАД АБ СТАНЕ РЭГІЯНАЛЬНЫХ І МЕНШ УЖЫВАНЫХ МОЎ ШВАЙЦАРЫІ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Камітэт экспертаў Рады Еўропы зрабіў даклад аб стане рэгіянальных і менш ужываных моў у Швайцарыі і аб выкананні Еўрапейскай Хартыі рэгіянальных і менш ужываных моў.<br>
    Даклад адзначае, што апошні швайцарскі перапіс, праведзены ў 2000 г., паказаў зніжэнне колькасці носьбітаў рэгіянальных і менш ужываных моў. Асноўнай аўтахтоннай менш ужыванай мовай з'яўляецца рэтараманская, на якой ў асноўным гавораць у некалькіх далінах трохмоўнага кантона Граубюндэн/ Грышун/ Грыджоні. Доля рэтараманскамоўнага насельніцтва знізілася на 0,1% і складае 0,5% ад усяго насельніцтва Швайцарыі.<br>
    Італьянская (ламбардская) мова - рэгіянальная мова Швайцарыі - распаўсюджаны ў кантоне Тычыно і ў некаторых раёнах кантона Граубюндэн/ Грышун/ Грыджоні. У 1990 г. 7.6% насельніцтва было італьянамоўным, а ў 2000 г. гэтая лічба складала 6.5%.<br>
    Існуе таксама невялікая група вальшцаў, якія жывуць на поўначы кантоны Тычыно. Іх колькасць знўзўлася з 35 да 23 і мова знаходзўцца пад пагрозай знікнення. налічваецца таксама 30.000 йенцаў 9вызначаюць сябе як швайцарскія цыганы), але ў Швайцарыі яны разглядаюцца хутчэй як культурная, а не моўная меншасць.<br>
    Камітэт указаў на тыя вобласці, дзе трэба палепшыць сітуацыю: прызнаць йенцаў за лінгвістычную меншасць, наладзіць сувязі паміж рэтараманскамоўнымі швайцарцамі і носьбітамі блізкай мовы ладын у Італіі, забяспечыць адукацыйныя магчымасці для вальшцаў.<br>
    Таксама адзначаецца, што швайцарская сістэма лінгвістычнай тэрытарыяльнасці, калі мова інструкцыяў залежыць ад афіцыйнай мовы муніцыпалітэта, не вельмі добра ўплывае на лінгвістычную разнастайнасць.
  </font></p>
</blockquote>
<ul>
  <li><font size="2"><strong>ВАЛІЙСКАЯ МОВА БУДЗЕ ЎПЕРШЫНЮ ВЫКАРЫСТАНА Ў БРЫТАНСКІХ ПАШПАРТАХ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Кастрычнік  2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">З канца 2005 г. валійская мова будзе прысутнічаць у брытанскіх пашпартах, але пакуль невядома якая інфармацыя будзе падавацца па-валійску. Ранейшыя спробы зрабіць гэта ні да чаго не прыводзілі.<br>
  У 1980-х валійская арганізацыя &quot;Y Cyfamodwyr&quot; стварыла свой валійскі пашпарт, з якім некаторыя сябры паспяхова вандравалі на кантынент.</font></p>
</blockquote>
<ul>
  <li><font size="2" align="justify"><strong>ТБМ АДСВЯТКАВАЛА СВАЁ 15-ЦІГОДДЗЕ</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2">У сераду 29-га верасня прайшло святкаванне 15-х угодкаў Таварыства беларускай мовы. Урачыстасць адбывалася ў Доме літаратара. Святкаванне было наладжана ў выглядзе канцэрта беларускіх бардаў. Выступілі Эдуард Акулін, Лера Сом, Алесь і Кася Камоцкія, а таксама вядомыя барды муж і жонка Вайханскія.</font></p>
</blockquote>
<ul>
  <li><font size="2"><strong>БЕЛАРУСКУЮ МОВУ НА МТС</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">ТБМ і шэраг арганізацый распачалі кампанію за беларусізацыю аператара сотавай сувязі МТС. На сядзібе ТБМ (Румянцава, 13) можна падпісацца любому карыстальніку МТС пад патрабаваннем увесьці беларускую мову ў абслугоўванне.</font></p>
</blockquote>
<ul>
  <li><font size="2"><strong>НЕКАТОРЫМ БЕЛАРУСКІМ ЧЫНОЎНІКАМ НЕ ХАПАЕ ПРОЗВІШЧА, ДЫК ЯНЫ ДА ЯГО ПРЫСТАЎЛЯЮЦЬ НУМАР :) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">У ТБМ паступіла інфармацыя аб скасаванні беларускамоўнай класы ў школе № 3 у Заслаўі. Быў зроблены запыт у аддзел адукацыі Заслаўскага гарвыканкама. Адказ быў атрыманы ў незвычайным выглядзе: асобныя беларускія літары заменены на нейкія іерагліфічныя знакі, якія здалёк нагадваюць беларускае <strong><em>і</em></strong>, а над <em><strong>у</strong></em>-нескладовым некуды знік гачык. Прыводзім ліст без рэдактарскіх правак:</font></p>
  <p align="justify"><font size="2">Аддзел адукацы1 Заслаускага гарвыканкама паведамляе у адказ на Ваша п1сьмо старшын1 гарвыканкама С1тн1ка В.Р. аб тым, што адм1н1страцыя школы № 3 горада не жадае працягваць адукацыю дзяцей у 10 класе на 1х роднай мове. Дасканальна разгледзеушы 1снуючую с1туацыю, спяшаемся упэун1ць Вас, што гэта не так.<br>
    Набор вучняу у 10-ты клас праводз1уся з 16 па 30 жн1уня. 3 былых вучняу беларускамоунага 9 &quot;А&quot; класа заявы у 10-ты клас падал 1 тольк1 пяць чалавек. Гэта Ахрамов1ч В., Унук Д., Яусючэня В., Крэмень К., Стахоуск1 С., але тольк1 у адной заяве была просьба праводз1ць навучанне на беларускай мове. Сп1сачны склад вучняу новага дзесятага класа складае 20 чалавек. Аддзел адукацы1 не мае так1х сродкау, каб для адной вучан1цы праводз1ць навучанне на беларускай мове, хаця Ахрамов1ч Вольга 1 яе бацьк1 гэтага не патрабуюць. Упэунены, Вам вядома, што дырэктар школы Даманау А.А. сам з'яуляецца выкладчыкам беларускай мовы 1, безумоуна, з любоую 1 павагай аднос1цца да усяго беларускага. Л1чым, што у дадзеным выпадку Вас дэз1нфарм1равал1. Дзверы школ горада заужды адчынены для дзяцей, жадаючых вучыцца на беларускай мове. Кал1 так1х дзяцей будзе болып, для 1х будуць створаны усе умовы вывучэння прадметау па-беларуску.<br>
    3 павагай да Вас<br>
  Загадчык аддзела адукацы1 </font></p>
  <p align="right"><font size="2">Э.Г. Рэцк1 </font></p>
  <p align="justify"><font size="2">Цікава, якім чынам ў заслаўскім варыянце алфавіту выглядае апостраф? Увесь ліст сведчыць пра вялікую любоў і павагу да беларускай мовы чыноўнікаў з Заслаўя, а галоўнае - пра прысутнасць &quot;любімай&quot; мовы ў іх кампутарах.</font></p>
</blockquote>
<p>&nbsp;</p>
<ul>
  <li><font size="2"><strong>НАЦЫЯНАЛЬНЫЯ МЕНШАСЦІ НЯМЕЧЧЫНЫ ЗАСНАВАЛІ РАДУ МЕНШАСЦЯЎ (Eurolang) </strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Прадстаўнікі чатырох аўтахтонных нацыянальных меншасцяў Нямеччыны - датчан, цыганоў і сінты, лужычан і фрызаў - падпісалі дамову аб стварэнні рады меншасцяў. Задачай рады будзе абарона інтарэсаў меншасцяў ва ўрадзе і парламенце.
  </font></p>
</blockquote>
<ul>
  <li>
    <font size="2"><strong>У ТУРЭЦКАЙ ЧАСТЦЫ КІПРА ЗНОЎ АДЧЫНІЛАСЯ ГРЭЦКАЯ ШКОЛА, ЯКУЮ ЗАЧЫНІЛІ 30 ГАДОЎ ТАМУ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Вёска Рысакарпаса на паўночным усходзе Кіпра, нават пасля акупацыі ў 1974 г. гэтай частцы краіны Турцыяй, была ўвесь час заселена грэкамі. да 1974 г. тут жылі 2000 грэкаў, зараз грэцкая грамада вёскі складае 500 чалавек з той прычыны, што грэкі не мелі магчымасці вучыцца на роднай мове і з'яжджалі ў грэцкую частку. Турэцкія ўлады не давалі ім потым магчымасці вярнуцца на радзіму. І вось зараз, Мехмет Алі Талат, глава турэцкай грамады Кіпра, вырашыў зноў адчыніць школу ў вёсцы.</font></p>
</blockquote>
<ul>
  <li><font size="2"> <strong>ІСПАНІЯ &quot;ЖАДАЕ&quot; ЗРАБІЦЬ БАСКОНСКУЮ, ГАЛІСІЙСКУЮ І КАТАЛАНСКУЮ, А ТАКСАМА ВАЛЕНСІЙСКУЮ АФІЦЫЙНЫМІ МОВАМІ ЕЎРАЗВЯЗУ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Міністр замежных спраў Іспаніі Мігель Анхель Маратынас заявіў у час прэс-канферэнцыі, што 13 верасня ён даслаў ліст у Еўразвяз, у якім было выказана &quot;жаданне&quot; іспанскага ўраду прызнаць басконскую, галісійскую, каталанскую і валенсійскую мовы афіцыйнымі мовамі Звязу. Міністр удакладніў, што гэта быў не афіцыйны запыт, а праверка магчымасці. Што тычыцца каталанска-валенсійскага пытання, то Маратынас сказаў, што маюцца ўсе законныя падставы для падобнага падзелу, нягледзячы на тое, што моўна гэта два варыянты адной мовы, паколькі назва валенсійскі прапісана ў Валенсійскім аўтаномным статусе. Міністр не бачыць у гэтым праблемы, паколькі і іспанская мова мае дзве назвы: іспанская і кастыльская.
  </font></p>
</blockquote>
<ul>
  <li><font size="2"><strong>УПЕРШЫНЮ З'ЯВІЛІСЯ ГАРАДСКІЯ ЎКАЗАЛЬНІКІ НА НІЖНЕНЯМЕЦКАЙ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Як паведамляе Plattdutskburo, Бюро ніжненямецкай мовы ва Ўсходняй Фрысландыі (Ніжняя Саксонія), у двух гарадах (Аурыху і Гросхайдэ) былі ўведзены знакі на ніжненямецкай і верхненямецкай. Хутка такім шляхам пойдуць і некаторыя іншыя гарады
  </font></p>
</blockquote>
<ul>
  <li><font size="2"><strong>ТУРЦЫЯ НЕ ЗАБЯСПЕЧВАЕ АБАРОНУ МЕНШАСЦЯЎ НА НАЛЕЖНЫМ УЗРОЎНІ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Стаўленне Турцыі да сваіх меншасцяў не адпавядае стандартам ўступлення ў Еўразвяз. Такое заключэнне зрабіла недзяржаўная арганізацыя Міжнародная група па правах меншасцяў MRG). Арганізацыя сцвярджае, што правы меншасцяў добра выглядаюць толькі на паперы. Напрыклад, курды, лазы і чаркесы колькі разоў звярталіся з просьбай дазволіць навучанне на роднай мове, але ім было адмоўлена нават у рэгіёнах, дзе яны складаюць большасць. У палітычнай дзейнасці таксама забаронена карыстацца любой мовай апрача турэцкай. Турцыя таксама яшчэ не падпісала і не ратыфікавала Рамачную Канвенцыю па нацыянальных меншасцях.</font></p>
</blockquote>
<ul>
  <li><font size="2"><strong>КАТАЛАНСКІ ЎРАД ШТРАФУЕ ІСПАНСКУЮ ПОШТУ ЗА ВЫКАРЫСТАННЕ ТОЛЬКІ ІСПАНСКАЙ МОВЫ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2"></font><font size="2">Дэпартамент гандлю, турызму і спажывання Генералітэту Каталоніі (урад Каталоніі) прымяніў санкцыі ў памеры 30 000 еўра да іспанскай пошты за невыкананне Закону аб моўнай палітыцы ў Каталоніі. Пошта ігнаруе каталанскую мову ў дакументах, на стэндах і г.д. Санкцыі сталіся вынікам 70 скаргаў грамадзян.</font></p>
</blockquote>
<ul>
  <li><strong align="justify"><font size="2">СПЫНІЦЬ РУСІФІКАЦЫЮ СТАЛІЧНЫХ ШКОЛ (Народная воля) </font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Кіраўніцтва рэспубліканскага грамадскага аб'яднання &quot;Таварыства беларускай мовы імя Францішка Скарыны&quot; (ТБМ) звярнулася да ўлад Мінска з просьбай спьшіць русіфікацыю шэрагу сталічных школ. </font></p>
  <p align="justify"><font size="2">Як паведаміў БелаПАН намеснік старшыні ГА ТБМ Сяргей Кручкоў, у лісце да начальніка ўпраўлення адукацыі Мінскага гарвыканкама Міхаіла Ціцянкова гаворыцца аб тым, што ў гэтым навучальным годзе ў двух беларускамоўных класах (10 &quot;А&quot;; і 10 &quot;Б&quot;) сярэдняй школы № 168 выкладанне сямі прадметаў з 12 стала весціся па-руску. </font></p>
  <p align="justify"><font size="2">“Аднак у справаздачах, што ідуць у Міністэрства адукацыі, такія класы фармальна працягваюць лічыць беларускамоўнымі, — сказаў С.Кручкоў. — I хоць у гэтай школе ў кожны з гадоў навучання ёсць беларускамоўны клас, перавод дзесяцікласнікаў на рускамоўнае навучанне прыводзіць да ліквідацыі сістэмы выкладання на роднай мове. Аднак дырэктар школы, якая не бачыць у русіфікацыі навучальнага працэсу нічога страшнага, толькі настойліва спрабавала высветліць крьшіцу інфармацыі, што паступіла ў ТБМ&quot;. </font></p>
  <p align="justify"><font size="2">Паводле слоў С.Кручкова, такая карціна назіраецца ў Мінскай беларускамоўнай гімназіі № 17. &quot;Паутара года таму ў гэтую навучальную ўстанову прыйшла новы дырэктар, якая пачала працэс прыхаванай русіфікацыі навучальнай установы. Разам з правядзеннем набору ў першыя рускамоўныя класы яна ўкараніла сістэму, пры якой да моманту пераходу вучнямі з пачатковай школы у базавую адбываецца паступовае растварэнне беларускамоўных класаў у рускамоуным асяроддзі&quot;, — сказаў С.Кручкоў. </font></p>
</blockquote>
<ul>
  <li><strong><font size="2">КРЫША ЕДЕТ. 
    

     ЦІ ПАРУШАЕМ МЫ ЗАКАНАДАЎСТВА КАРЫСТАЮЧЫСЯ БЕЛАРУСКАЙ МОВАЙ
    
? (Новы час)</font></strong> </li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Здаецца адказ на гэтае пытанне відавочны. Канешне не! Канстытуцыя Беларусі гарантуе ўсім грамадзянам бесперашкодна карыстацца дзяржаўнай беларускай мовай. А ў артыкуле 172.2 Адміністрацыйнага кодэкса нават прадугледжана адказнасць за стварэнне перашкод у карыстанні дзяржаўнымі мовамі. Як гавораць, закон цалкам на баку грамадзяніна незалежна ад яго «моўнай прыналежнасці». </font></p>
  <p align="justify"><font size="2">Але ўжо больш за год цягнецца справа па пастаноўцы на ўлік супрацоўнікаў Рэспубліканскага грамадскага аб'яднання «Міласэрнасць», якія мелі неасцярожнасць» запоўніць формы дакументаў персаніфікаванага ўліку па-беларуску. 18 красавіка 2003 года гэтае грамадскае аб'яднанне звярнулася ў фонд сацыяльнай абароны насельніцтва Першамайскага раёна г. Мінска з просьбай зарэгістраваць у сістэме персаніфікаванага ўліку супрацоўнікаў арганізацыі. Але загадчык аддзелу фонду спадар Дзямідаў не прыняў дакументы. І ў лісце за №6/998 ад 24.04.2003 г. патлумачыў, што ў адпаведнасці з п. 4 Пастановы Міністэрства працы і сацыяльнай абароны насельніцтва №16 ад 27.09.2000 г. дадзеныя на супрацоўнікаў <strong>павінны запаўняцца толькі на рускай мове. </strong> А выкарыстанне беларускай мовы ў дакументах персаніфікаванага ўліку для першаснай рэгістрацыі РГА «Міласэрнасць» неправамоцнае, таму дакументы запоўнены з парушэннем дзеючага заканадаўства. Пацвердзілі абгрунтаванасць адмовы «па моўнай» прыкмеце і ў Мінскім гарадскім упраўленні Фонду сацыяльнай абароны насельніцтва. Начальнік упраўлення спадар Лапікаў патлумачыў, што праграмнае забеспячэнне, якое выкарыстоўваецца пры вядзенні персаніфікаванага ўліку, не падтрымлівае беларускую мову і не дазваляе ўносіць у базу дадзеных на беларускай мове звестак. Далей яшчэ цікавей. 29 снежня 2003 г. судовая калегія па грамадзянскіх справах Мінскага гарадскога суда, якая павінна стаяць на абароне інтарэсаў законаў, у складзе Лугінай, Крапіўкі і Салаўёвай устанавіла, што РГА «Міласэрднасць» падаўшы ў Фонд сацыяльнай абароны насельніцтва Першамайскага раёна г. Мінска <strong>звесткі на беларускай мове парушыла дзеючае заканадаўства. </strong></font></p>
  <p align="justify"><font size="2">У жніўні 2004 г. адбылося пасяджэнне Гаспадарчага суда г. Мінска і па словах старшыні РГА «Міласэрнасць» Віктара Маркава суд не знайшоў парушэння заканадаўства ў тым, што грамадзянам Беларусі адмаўляюць карыстацца беларускай мовай. Дарэчы дагэтуль рашэнне мінскага Гаспадарчага суда немагчыма атрымаць у пісьмовым выглядзе, каб абскардзіць у вышэйшай інстанцыі. </font></p>
  <p align="justify"><font size="2">У гэтай гісторыі мяне здзіўляе адно, што ні адна службовая асоба, ні адзін суддзя не стаў на абарону <strong> законных правоў грамадзян карыстацца беларускай мовай </strong>. Відавочна нават чалавеку без юрыдычнай адукацыі, што «Інструкцыя па запаўненні форм дакументаў персаніфікаванага ўліку» Міністэрства сацыяльнай абароны насельніцтва складзена з парушэннем дзеючага заканадаўства. І трэба прымусіць тое ж міністэрства прывесці сваю інструкцыю ў адпаведнасць з канстытуцыйнымі нормамі. Праграмнае ж забеспячэнне, якім карыстаецца Фонд сацыяльнай абароны насельніцтва на апаратным узроўні падтрымлівае беларускую мову. Пра гэта заявілі прадстаўнікі фірмы Oracle у Мінску і Маскве і дазваляе ўносіць у базу дадзеных звесткі па-беларуску. І калі б Фонд сацыяльнай абароны насельніцтва звярнуўся да гэтай кампаніі яны б здолелі правесці лакалізацыю свайго прадукту пад беларускую мову. Але дзяржаўныя чыноўнікі лічаць іначай. Калі карыстаешся беларускай мовай – парушаеш заканадаўства (цікава – якой жа краіны?). </font></p>
  <p align="justify"><font size="2">У кагосьці добра «крыша паехала». </font></p>
</blockquote>
<ul>
  <li><strong align="justify"><font size="2">ЦЫГАНАМ У БЕЛАРУСІ КЕПСКА (Наша слова) </font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2"></font><font size="2">Стаўленне дзяржавы да нацыянальных меншасцяў гаворыць аб становішча правоў чалавека наогул. Цыганы з'яўляюцца самай шматколькаснай нацыянальнай меншасцю ў Еўропе. Колісь у Еўропе цыганоў было каля 12 мільёнаў. Зараз гэтая лічба значна ніжэй. Асабліва шмат цыганоў выехала з Чэхіі і Славакіі. На сённяшні момант Чэхія, Славакія і Беларусь - краіны ў якіх самы высокі узровень дыскрымінацыі ў адносінах да цыганоў. </font></p>
  <p align="justify"><font size="2">Калі разгледзіць гістарычны момант з'яўлення цыганоў у усходняй Еўропе то становіцца вядома, што гэты народ прыйшоў ва Усходнюю Еўропу разам з асманскай імперыяй. На сённяшні дзень дакладна не вядома калі і чаму гэты народ пакінуў тэрыторыю сённяшняй граніцы Пакістана і Індыі. Сама тэрыторыя адкуль прышлі цыганы мае назву Раджастан. Цыганы, па сваім унутраным складзе, бліжэй да мусульманскіх народаў. Нягледзячы на тое, што цыганы якія зараз жывуць на тэрыторыі Рэспублікі Беларусь у асноўным альбо каталікі, альбо праваслаўныя – яны захавалі імя свайго Бога. На жаль, само першапачатковая цыганскае веравызнанне было страчана, але мы памятаем імя свайго Бога. Цікава тое, што не гледзячы на розныя веравызнанні імя Бога ва ўсіх цыганоў аднолькавае. І Ісус, і Алах, і Крышна ў цыганскай мове маюць адну назву - ДЭВЭЛ. Вялікая большасць цыганоў у былой Югаславіі мусульмане па веравызнанні, таму этнічныя і рэлігійныя войны, якія адбыліся ў апошні час ва Усходняй Еўропе непасрэдна закранулі і цыганоў. На становішча цыганоў у Славакіі шмат увагі звярталі Еўрапейская Камісія і Еўрапарламент, але не гледзячы на гэта ўлада Славакіі нічога не рабіла, каб палепшыць іх становішча. І некалькі месяцаў таму назад цыганы па ўсей кране ўзялі ў рукі зброю і пачалі рабаваць прадуктовыя крамы. Улада Славакіі ўвяла армію ў тыя месцы, дзе цыганы найбольш актыўна пачалі не падпарадкоўвацца ўладам. Такога становішча ў Чэхіі ўдалося пазбегнуць дзякуючы намаганням кіраўніцтва прадстаўніцтва Еўрапейскай Камісіі ў Чэхіі і дзякуючы асабістаму ўмяшальніцтва кіраўніка гэтага прадстаўніцтва спадара Ральфа Дрэйера. Спадар Дрэйер сам патрабаваў змяненняў ад улады Чэшскай Рэспублікі ў адносінах да цыганоў. Менавіта ён зменшыў узровень дыскрымінацыі ў адносінах да цыганоў у Чэхіі. На гэты дзень спадар Дрэйер нацыянальны герой для ўсіх цыганоў у Чэхіі. </font></p>
  <p align="justify"><font size="2">Становішча цыганоў у Беларусі не лепш чым у Чэхіі. Беспрацоўе сярод цыганоў складае 98%. Некалькі гадоў таму беспрацоўе літоўскіх цыганоў было каля гэтай адзнакі, але дзякуючы намаганням кіраўніцтва Літоўскай Рэспублікі гэтая лічба з кожным годам змяншаецца. Не далёка той час, калі пытанне беспрацоўя сярод цыганоў у Літве будзе вырашана. Але гэтае робіцца ў Літоўскай Рэспубліцы. У Рэспубліцы Беларусь на гэты дзень нічога не робіцца дзеля таго, каб знізіць узровень беспрацоўя сярод цыганоў. Камітэт па справах рэлігіі і нацыянальнасцей даюць лічбу ў 93% (лічба беспрацоўных сярод цыганоў). Гэтая лічба добра вядома Камітэту па справах рэлігіі і нацыянальнасцей не адзін год. Вельмі цікава, чаму нікога з вялікіх чыноўнікаў гэтая лічба не прымусіла ўзяцца за галаву і нешта зрабіць каб зменшыць яе. Дзяржаўныя чыноўнікі тлумачаць такой высокі ўзровень беспрацоўных сярод цыганоў тым, што быццам бы самі цыганы не хочуць працаваць. Не, на самой справе ўсе людзі незалежна ад расы, веравызнання, нацыянальнасці хочуць мець стабільны заробак і быць сацыяльна абароненымі людзьмі. Цыганы ў гэтым сэнсе не выключэнне і ім, як і ўсім астатнім людзям патрэбныя роўныя правы на працу. У якасці прыкладу дастаткова прывесці Украіну ў якой на сённяшні дзень існуе дзяржаўная праграма па рашэнні праблемы беспрацоўя сярод цыганоў Закарпацця. Калі сустракаешся з кім-небудзь з замежных прадстаўнікоў і даеш ім лічбу беспрацоўных сярод цыганоў -- людзі робяць вялізныя вочы і пытаюцца чаму беларуская дзяржава нічога не робіць дзеля цыганоў у гэтым накірунку. Цяжка патлумачыць людзям, што беларуская дзяржава наогул шмат якім найважнейшым праблемам увогуле не ўдзяляе ніякай увагі. </font></p>
  <p align="justify"><font size="2">Вельмі нізкі ўзровень адукацыі сярод цыганоў. Прыкладна 85% цыган не маюць няпоўнай сярэдняй адукацыі. Цыганы сутыкаюцца з праблемамі падчас атрымання пачатковай адукацыі. На сённяшні дзень у Беларусі няма ні цыганскай школы, ні цыганскага культурнага цэнтру. Безумоўна ў Міністэрстве адукацыі выдатна ведаюць працэнт непісьменных сярод цыганоў, але самае цікавае ў тым, што нікому да гэтага няма справы. Безумоўна праблема неадукаванасці сярод цыганоў існуе яшчэ з савецкіх часоў, але тады яна паступова вырашалася. Стварэнне цыганскай школы дазволіла б значна знізіць узровень неадукаванасці сярод цыганоў. У якасці прыкладу можна прывесці нашага бліжэйшага суседа - Расію, у якой ужо існуе некалькі цыганскіх школ. Беларускія чыноўнікі часта адмаўляюць саму ідэю стварэння цыганскіх школ наогул. Яны тлумачаць адсутнасць цыганскіх школ у Беларусі нежаданнем саміх цыганоў вучыцца і атрымліваць адукацыю. Такія думкі прыходзіцца чуць досыць часта. Між тым у Літве, дзе цыганская школа існуе ўжо не першы год, кіраўніцтвам школы прынятае рашэнне аб будаўніцтве дадатковага корпусу з тае прычыны, што колькасць цыганскіх дзяцей, якія жадаюць навучацца перавышае магчымасці самой школы. Такая ж сітуацыя ў Расіі. Існуе шмат цыганскіх школ, у якіх не хапае месца каб змясціць усіх жадаючых. Вялікая колькасць неадукаваных сярод цыганоў мае прычыну не ў тым, што цыганы наогул не здольныя да адукацыі. Прычына неадукаванасці сярод цыганоў знаходзіцца ў тым, што дзяржаўная палітыка Рэспублікі Беларусь не накіравана на змяненне гэтага становішча. </font></p>
  <p align="justify"><font size="2">У Рэспубліцы Беларусь не існуе ніводнага цыганскага культурнага цэнтру. Міністэрства культуры або не ведае пра тое, што цыганы ў прынцыпе вельмі схільныя да музыкі, або ўпарта не жадае гэтага заўважаць. Цыганскі культурны цэнтр надзвычай актыўна працуе ў Расіі. Кожны год цыганскі культурны цэнтр у Маскве ладзіць вялікі фестываль цыганскага мастацтва. Цікава, што правядзенне фестывалю фінансуецца з бюджэту Маскоўскай Мэрыі. У кіраўніцтва расійскай сталіцы вельмі лаяльнае стаўленне да цыганоў і гледзячы па тым з якім размахам праводзіцца фестываль – грошаў на культурнае жыццё Лужкоў не шкадуе. Фестываль мае статус міжнароднага і збірае вялікую колькасць людзей з былога Савецкага Саюза. Мяркую, што цыганам і ў сне не прымроіцца, каб цыганскі фестываль у Мінску фінансаваўся з бюджэту беларускай сталіцы. </font></p>
  <p align="justify"><font size="2">Вельмі цікава тое, што самі кіраўнікі цыганскіх грамадскіх аб'яднанняў ні надаюць ніякай увагі да становішча цыганоў. Напрыклад сама Беларуская цыганская дыяспара займаецца толькі тым, што рабуе фонд ахвяр халакосту. Палова ўсіх цыганоў, якія павінны атрымаць дапамогу як ахвяры фашызму не атрымліваюць яе. Адсюль пытанне да спадара Алега Аляксандравіча Казлоўскага аб тым куды пайшлі гэтыя грошы? Мабыць у А.А. Казлоўскага прачнецца сумленне, а мабыць і не, бо ужо зараз тры цыганскія сям'і падалі скаргі ў праваахоўныя органы на Беларускую цыганскую дыяспару наконт фонду ахвяр Халакосту. </font></p>
  <p align="justify"><font size="2">На гэты час у адносінах да цыганоў у Беларусі існуе вельмі вялікі ўзровень дыскрымінацыі па нацыянальнай прыкмеце. Самае цікавае ў тым, што паміж цыганамі і беларусамі вельмі добрыя адносіны. Дыскрымінацыя па нацыянальнай прыкмеце ў адносінах да цыганоў праводзіць толькі дзяржаўная ўлада. Самі цыганы маюць сяброўскія адносіны з беларусамі. Самі беларусы змагаюцца за канстытуцыйнае права выбару мовы навучання ў гарадской мясцовасці. Наогул усе, хто неабыякавы да беларускай мовы і культуры маюць падобныя праблемы, што і прадстаўнікі цыганскага народа на Беларусі. </font></p>
  <p align="right"><font size="2">Мікалай Калінін </font></p>
</blockquote>
<div align="right">
  <blockquote>
    <p><font size="2"><a href="mailto:niko7777@mail.ru">niko7777@mail.ru </a></font>
    </p>
  </blockquote>
</div>
<p align="justify">&nbsp;</p>
<ul>
  <li>    <strong><font size="2">НОВЫ ПОЛЬСКА-БЕЛАРУСКІ СЛОЎНІК ХУТКА З'ЯВІЦЦА Ў ПРОДАЖЫ </font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">У бліжэйшы час у продажы з'явіцца новы польска-беларускі слоўнік аб'ёмам больш 40 000 слоў. Слоўнік выдаецца выдавецтвам &quot;Энцыклапедыя&quot;. Прыводзім уступную частку слоўніка:</font></p>
  <p align="justify"><font size="2">Ад рэдактара </font></p>
  <p align="justify"><font size="2">« Польска-беларускі слоўнік » – фактычна першая спроба ўкладання і выдання ў Беларусі такога тыпу даведніка. Падрыхтаваны і часткова надрукаваны ў 1932 г. &quot;Польска-беларускі слоўнік&quot;, праца над якім была распачата яшчэ ў польскім аддзеле Інбелкульта (пазней – Польскі Інстытут Пралетарскай культуры), захаваўся толькі ў лічаных экзэмплярах, бо ў 1933 г. паводле пастановы прэзідыума Беларускай Акадэміі навук яго выданне было забаронена, набор раскіданы, пакінута толькі 25 экз. &quot;как материал&quot;. Слоўнік налічваў каля 60 тысяч слоў і, зразумела, меў пэўныя недахопы, але забаронены быў цалкам па матывах, якія не мелі адносін да яго навуковый вартасцей. </font></p>
  <p align="justify"><font size="2">Неабходнасць у польска-беларускім слоўніку сярэдняга памеру <a href="#_ftn1" name="_ftnref1"></a> адчуваецца ў Беларусі даўно. Выдадзеныя ў 1962 і 1996 гг. у Польшчы слоўнікі маюць невялікія памеры, маладаступныя і не могуць задаволіць цяперашнія патрэбы перакладчыкаў з польскай мовы, студэнтаў адпаведнай спецыяльнасці ў ВНУ краіны і шырокія колы карыстальнікаў, якім прыходзіцца сутыкацца з польскімі тэкстамі або вуснымі выказваннямі. Акрамя таго, яны арыентуюцца пераважна на тых, каму польская мова родная або хто валодае ёю лепш, чым беларускай. Між тым, як сцвярджаў Леў Шчэрба, кожны двухмоўны слоўнік павінен быць выдадзены ў дзвюх адрозных адна ад адной версіях. Першая служыла б для тых, хто валодае мовай, на якую даецца пераклад, як сваёй роднай. Спецыфікай такога слоўніка з'яўляецца багатая сінаніміка, бо кожны носьбіт мовы, як мяркуе Аляксандр Ісачанка <a href="#_ftn2" name="_ftnref2"></a>, без цяжкасці выбера з пададзеных сінонімаў тое слова, якое найбольш падыходзіць да канкрэтнага семантычнага або стылістычнага кантэксту. І наадварот, другі варыянт перакладнога слоўніка, прызначаны для карыстальнікаў, што валодаюць першай мовай лепш, чым другой, павінен улічваць цяжкасці выбару таго або іншага эквіваленту пры перакладзе і падаваць толькі тыя варыянты, якія найбольш дакладна перадаюць значэнне і стылёвую характарыстыку загалоўнага слова. Наш « Польска-беларускі слоўнік » арыентаваны ў першую чаргу на носьбітаў беларускай мовы. Асабліва адчувальная патрэба ў такім слоўніку для перакладчыкаў мастацкай літаратуры, якія вымушаны ў большасці выпадкаў рабіць т. зв. двайны пераклад, карыстаючыся польска-рускімі і руска-беларускімі слоўнікамі. Зразумела, што пры гэтым страчваюцца пэўныя адценні ва ўжыванні слова, мова перакладу нівеліруецца, губляецца аўтарская стылёвая адметнасць і г.д. Каб даць у рукі перакладчыку надзейны інструмент у яго працы, укладальнікі імкнуліся задаволіць магчымасць шырокага выбару лексем і ўжывальных выразаў – эквівалентаў адпаведных польскіх слоў і словазлучэнняў. Для большасці польскіх лексем (за выключэннем тэрмінаў) прапануецца некалькі варыянтаў перакладу пры дапамозе сінонімаў і блізказначных слоў. Пры гэтым не ставіцца задача абмежавацца толькі нармаванай лексікай. Перакладны твор як з'ява мастацкай літаратуры змяшчае не толькі нейтральную (стандартную, унармаваную) лексіку, бо мова мастацкай літаратуры і літаратурная мова, як вядома, не з'яўляюцца тоеснымі паняццямі. Шырока выкарыстоўваюцца прастамоўныя выразы, неалагізмы апошніх гадоў, што атрымалі распаўсюджанне ў друку і ў т.зв. нефармальнай камунікацыі. Усё гэта дае магчымасць найбольш дакладна перадаць мастацкія якасці і спецыфіку польскамоўных твораў. Характэрна, што якраз разнастайнасць і шматузроўневасць моўных сродкаў характарызуе сучасную польскую мастацкую літаратуру, для перадачы якіх нельга абмежавацца выключна нарміраванай лексікай, а варта выкарыстаць усе наяўныя моўныя рэсурсы, у ліку якіх архаізмы, аргатызмы, вульгарызмы і пад. Для падбору разнастайных эквівалентаў быў выкарыстаны, акрамя сучасных беларускіх слоўнікаў, шэраг шматмоўных і двухмоўных лексікаграфічных даведнікаў, пачынаючы ад вядомага « Сямімоўнага слоўніка » <a href="#_ftn3" name="_ftnref3"></a> 1918 г., дзе польская і беларуская лексіка выступае ў якасці эквівалентнай у адносінах да нямецкай, да &quot;Вопыту літаратурна-дыялектнага слоўніка беларускай мовы&quot; Уладзіміра Анічэнкі, створанага ў 1999 г. ў Гомельскім універсітэце ў выніку адбору народных слоў, зафіксаваных у дыялектных слоўніках, што, на думку складальнікаў, маюць права заняць сваё месца ў агульналітаратурных слоўніках (гл. спіс выкарыстаных крыніц і даведнікаў). Акрамя таго, бралася пад увагу пазаслоўнікавая лексіка беларускіх пісьменнікаў і перыядычнага друку, падборку якой рэгулярна падае Алесь Каўрус у часопісе « Роднае слова » , і т.зв. адметная лексіка нашых класікаў <a href="#_ftn4" name="_ftnref4"></a>. У прыватнасці былі выкарыстаны матэрыялы « Канкарданса мовы Кандрата Крапівы » , які быў створаны і захоўваецца ў электронным выглядзе ў Інстытуце мовазнаўства імя Якуба Коласа. </font></p>
  <p align="justify"><font size="2">Для папаўнення рэестра новых слоў выкарыстаны таксама найбольш новыя і поўныя слоўнікі польскай мовы, якія адлюстроўваюць сучасны польскі моўны узус. Падаюцца таксама некаторыя прынятыя ў сучасных стандартызаваных варыянтах польскай мовы выразы і словазлучэнні, а таксама моўныя клішэ, што паказваюць найбольш тыповыя выпадкі спалучальнасці пэўных слоў і формаў. </font></p>
  <p align="justify"><font size="2">Праца па ўкладанні слоўніка вялася ў аддзеле славянскага і тэарэтычнага мовазнаўства Інстытута мовазнаўства імя Якуба Коласа Нац. АН Беларусі на працягу 1997--2000 гадоў. Асноўнымі аўтарамі-ўкладальнікамі слоўніка з ' яўляюцца Яўгенія Волкава і Валянціна Авілава, на пачатковых стадыях працы ў ёй брала ўдзел Ядвіга Казлоўска-Дода (укладанне індэкса слоўніка і папаўненне лексікі на літару <strong>B </strong>). Пэўныя ўдакладненні і заўвагі па частцы слоў на пачатковыя літары слоўніка зрабіла Інэса Кур ' ян. Усе, хто працаваў над слоўнікам, будуць удзячны карыстальнікам за заўвагі, удакладненні і прапановы, што паслужаць паляпшэнню яго якасці пры дапрацоўцы і магчымым перавыданні. Заўвагі і пажаданні просім дасылаць на адрас: Інстытут мовазнаўства імя Якуба Коласа НАН Беларусі, 220072 г. Мінск, вул. Сурганава, д. 1, корп. 2. </font></p>
  <p><font size="2">Генадзь Цыхун </font></p>
</blockquote>
<ul><li><strong><font size="2">У ЖОДЗІНЕ ЗЬЛІКВІДАВАНАЯ АДЗІНАЯ Ў ГОРАДЗЕ БЕЛАРУСКАМОЎНАЯ КЛЯСА (Радыё свабода)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Бацькі аднаго зь яе вучняў Янкі Лапіцкага на знак пратэсту вырашылі не аддаваць сына ў расейскамоўную клясу.<br>
    Васьмігадовыя жодзінцы Янка Лапіцкі й Ягор Ярашэвіч зьбіраліся сёлета пайсьці ў трэцюю беларускамоўную клясу. Яны пасьпяхова скончылі мінулы навучальны год і разьлічвалі прадоўжыць вучобу ў школе №7. Аднак мясцовыя чыноўнікі вырашылі інакш. Распавядае маці Янкі Сьвятлана Лапіцкая: <br>
    (Лапіцкая: ) “Нам афіцыйна ніякім лістом не паведамілі да ўчорашняга дня. Учора трэба было ісьці ў школу, бо сёньня ж лінейка. Калі я пайшла паглядзець, калі ў нас будзе сустрэча з настаўніцай, то нашай 3 “Ж” клясы не аказалася. Гэта сьведчыла пра тое, што наша кляса не існуе. Я патэлефанавала ў наш аддзел адукацыі, датэлефанавалася да намесьніцы загадчыка, якая паведаміла, што нашай клясы насамрэч не існуе. Яна прапанавала пайсьці нам у расейскамоўную клясу”. <br>
    Рашэньне пра ліквідацыю беларускамоўнай клясы ў Жодзіне пацьвердзіў 1 верасьня нашаму радыё загадчык аддзелу адукацыі мясцовага гарвыканкаму Яўген Горыд: <br>
    (Горыд: ) “Кляса зачыненая. Прынятае рашэньне выканкамам. Якую клясу з двух чалавек можна сёньня трымаць?! І праграмы пісалі, і ўсё рабілі, і ніхто не жадае навучацца на беларускай мове. Я ж не магу сілком загнаць. Мы прапануем: бярыце дадатковыя гадзіны, факультатывы, курсы”. <br>
    У сувязі зь ліквідацыяй беларускамоўнай клясы бацькі Ягора Ярашэвіча пагадзіліся аддаць хлапчука ў расейскамоўную клясу. Лапіцкія ж прапанову Жодзінскага аддзелу адукацыі палічылі непрымальнай. Таму сёньня Янка ў школу не пайшоў, а застаўся дома. Як мяркуе бацька хлопчыка Аляксей Лапіцкі, кіраўніцтва аддзелу адукацыі парушае іхнае права навучаць дзіця на роднай мове: <br>
  (Лапіцкі: ) “Ад самага пачатку стварэньня клясы было відаць, што аддзел адукацыі не праяўляе ініцыятывы. Цягам навучаньня адчуваўся ціск на бацькоў: угаворвалі разысьціся з гэтай клясы. Замест таго, каб рабіць нейкія праграмы па разьвіцьці клясы. Для функцыянэра мілая справа — сказаць, што кепска, ніхто ня хоча, і таму ня трэба разьвіваць. Усё гэта вялікая хлусьня. Кажуць, што ёсьць роўнасьць моваў, а насамрэч робяцца крокі па вынішчэньні беларускасьці”.</font></p>
</blockquote>
<div align="justify"></div>
<ul><li><strong><font size="2">У БЕЛАРУСКАМОЎНАЙ ШКОЛЕ ПАЧАЛІ ВЫКЛАДАЦЬ ПА-РУСКУ (Народная воля)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">У адзінай у Гомелі беларускамоўнай школе - беларуска-славянскай гімназіі № 36 імя Івана Мележа - усе прадметы прыродазнаўчага цыкла ў новым навучальным годзе пачалі выкладаць на рускай мове.<br>
    Такое рашэнне было прынята на пасяджэнні педагагічнага савета, якое адбылося вясной гэтага года. Былі тры галасы супраць і тры асобы, якія ўстрымаліся, астатнія ж настаўнікі выстутіпі за перавод на рускамоўнае выкладанне прадметаў усіх дакладных навук: фізікі, матэматыкі, хіміі, біялогіі і інфарматыкі.<br>
    Змяненне моўнай палітыкі ў гімназіі крыніцы інфармацыі звязваюць з выхадам на пенсію Таццяны Цыганок, якая 20 гадоў узначальвала навучальную ўстанову, што ў 1995 годзе атрымала статус беларуска-славянскай гімназіі.<br>
  </font></p>
</blockquote>
<div align="justify"></div>
<ul><li><strong><font size="2">НОВАЯ КАМПАНІЯ З ТЫМ, КАБ ПЕРАКАНАЦЬ АНГЛАМОЎНЫХ ГАВАРЫЦЬ ПА-ВАЛІЙСКУ (Eurolang)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Бюро валійскай мовы распачало новую кампанію з тым, каб заахвоціць англамоўных і тых, хто вучыць валійскую, карыстацца мовай. Кампанія мае назву &quot;Працуй, гуляй, жыві ... Карыстайся валійскай&quot; і мае на мэце паказаць, што валійская мова прыдатная для ўсіх бакоў жыцця. Кампанія ўключае шэраг рэкламаў на тэлебачанні, у аўтобусах, а таксама быў створана інтэрнэт-старонка, на якой можна знайсці штодзённыя выразы на валійскай і іх аудлыёагучку. На старонцы прысутнічаюць і іншыя матэрыялы.</font></p>
</blockquote>
<div align="justify"></div>
<ul><li><font size="2"><strong>АХОЎНІКІ ВЫКАЗВАЮЦЬ ПАВАГУ ДА ГАЛІСІЙСКАЙ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Ахоўнікі, з падтрымкі галісійскай недзяржаўнай арганізацыі A Mesa pola Normalizacion Linguistica, запатрабавалі дазволу на выкарыстанне галісійскай на ідэнтыфікацыйных картках і пры сдачы іспытаў, а таксама просяць арганізаваць моўныя курсы. Яны асудзілі той факт, што Міністэрства ўнутраных спраў прыймае карткі выключна на кастыльскай (іспанскай) мове. Ахоўнікі таксама крытыкуюць тое, што &quot;выкарыстанне галісійскай уяўляецца нейкай паласой перашкодаў, дзе людзі мусяць змагацца за свае лінгвістычныя правы&quot;.<br>
    Mesa накіравала ліст у Міністэрства ўнутраных спраў з патрабаваннем захоўваць лінгвістычныя правы сваіх супрацоўнікаў, якія адлюстраваны ў Канстытуцыі, законе аб аўтаноміі і Законе аб галісійскай мове. Па словах аднаго з прадстаўнікоў Mesa, гэтая ініцыятыва была падтрымана большасцю з 15 000 ахоўнікаў у Галісіі, а таксама Генеральным сакратаром паліцыі, які чатыры гады таму заявіў, што галісійская мова на ідэнтыфікацыйных картках не будзе складаць праблемы. <br>
    Аднак адказ быў адмоўны. Міністэрства ўнутраных спраў праінфармавала, што кастыльская мова застанецца адзінай абавязковай, паколькі ахоўнікі працуюць па ўсёй тэрыторыі Іспаніі. Абаронцы моўных правоў у сваю чаргу запатрабавалі спыніць заганную практыку адмоваў, паколькі ўжо існуюць карткі выключна на галісійскай мове, як, напрыклад, у ахове здароўя, і яны маюць сілу па ўсёй тэрыторыі краіны. Прадстаўнікі Mesa плануюць сустрэцца з шэфам паліцыі і сябрамі парламенту Іспаніі ад Галісіі.</font></p>
</blockquote>
<div align="justify"></div>
<ul><li><font size="2"><strong>ГРАМАДСКІ ПРАТЭСТ СУПРАЦЬ ЗАБАРОНЫ ЛУЖЫЦКАЙ Ў ДОМЕ ДЛЯ ІНВАЛІДАЎ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Абатысе манастыра Святой Марыенштэрн у Верхняй Лужыцы быў накіраваны адкрыты ліст з пратэстам супраць забароны выкарыстоўваць лужыцкую мову ў доме інвалідаў, які належыць манастыру.<br>
    Прычынай пратэсту стала другое папярэджанне абатысы, дзе загадвалася персаналу не размаўляць на сваёй роднай мове ў прысутнасці нямецкамоўных служачых і інвалідаў, у адваротным выпадку ім пагражала звальненне<br>
    Удзельнікі 14-х Міжнародных летніх курсаў лужыцкай мовы і культуры выказалі сваю нязгоду з такім падыходам у форме вышэйзгаданага ліста. Публічная агалоска можа паспрыяць станоўчаму вырашэнню пытання.<br>
  </font></p>
</blockquote>
<div align="justify"></div>
<ul><li><strong><font size="2">ПЕРШАЯ БАСКОНСКАЯ ТЭЛЕСТАНЦЫЯ ОНЛАЙН (Eurolang)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Першая басконская тэлевізійная станцыя пачала працаваць у інтэрнэце па адрэсе www.euskaraz.tv. Усе праграмы транслююцца па-басконску з мэтай папулярызацыі мовы праз глабальнае сеціва. Прапануецца пяць вольных каналаў, кожны з якіх мае сваю тэматыку.</font></p>
</blockquote>
<div align="justify"></div>
<ul><li><strong><font size="2">МЕНШАСЦІ АРМЕНІІ СТАВЯЦЦА СКЕПТЫЧНА ДА ПРАЕКТУ НОВАГА ЗАКОНА АБ АБАРОНЕ МЕНШАСЦЯЎ (www.iwpr.net)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Меншасці Арменіі выказваюць мала цікавасці да закона, а некаторыя выступаюць супраць. У арменіі адсутнічаюць законы, якія рэгулююць адносіны дзяржавы і меншасцяў. Не згадвае гэты аспект і Канстытуцыя. Ужо былі спробы прыняць такі закон, але ён быў адрынуты меншасцямі. Новы закон мае на мэце рэгуляваць пытанні мовы, адукацыі і рэлігіі. Арменія робіць гэта ў сувязі з падпісаннем Рамачную Канвенцыю па абароне нацыянальных меншасцяў.<br>
    У Арменіі маецца больш за 20 этнічных груп (курды, асірыйцы, грэкі, жыды і г.д.) і яны складаюць 2,2% насельніцтва. Але большасць прадстаўнікоў адмаўляюцца да так званай &quot;станоўчай дыскрымінацыі&quot;, паколькі гэта можа прывесці да сапраўднай дыскрымінацыі.<br>
    </font></p>
</blockquote>
<div align="justify"></div>
<ul><li><strong><font size="2">    БАСКОНСКІ ЎРАД ПРЭЗЕНТУЕ ТРЭЦІ ПЛАН МОЎНАЙ НАРМАЛІЗАЦЫІ (Mercator)
</font></strong><font size="2">    </font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Басконскі дарадца па культуры Мірэн Аскаратэ прэзентаваў трэці план моўнай нармалізацыі, які мае на мэце інтэсіфікаваць ужыванне басконскай мовы ў адміністрацыйных стасунках Краіны Баскаў. На сёння басконская ёсць працоўнай мовай 19 з 549 адміністрацыйных падраздзяленняў басконскага ўраду. Згодна з планам, які набудзе моц ужо ў верасні 2004 г., 31 падраздзяленне стане двухмоўным к 2007 г., а басконская стане рабочай мовай у 50 падраздзяленнях.</font></p>
</blockquote>
<div align="justify"></div>
<ul><li><strong><font size="2">КАТАЛАНСКАЯ/ ВАЛЕНСІЙСКАЯ: ПАЛІТЫКА ІСПАНСКАГА ЎРАДУ СУПЯРЭЧЫЦЬ РАШЭННЯМ ВАЛЕНСІЙСКАГА ВЫШЭЙШАГА СУДУ (Mercator)</font></strong></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2"></font><font size="2">Іспанскі ўрад не мае жадання вырашыць каталанскую/ валенсійскую праблему. Наадварот, і найдаляй праводзіцца палітыка моўнага падзелу і канфрантацыі, што ідзе супраць артыкула 7.1.b Еўрапейскай Хартыі рэгіянальных і менш ужываных моў, які гаворыць, што адміністратыўныя межы не могуць быць прычынай падзелу мовы. Аднак, нядаўна іспанскі ўрад апублікаваў заключэнні Еўрапейскай канстытуцыйнай дамовы ў дзвюх версіях: каталанскай і валенсійскай. Абедзве версіі амаль ідэнтычныя, паколькі валенсійская карыстаецца нарматыўнай граматыкай “Normes de Castello”, паводле якой валенсійская - дыялектны варыянт каталанскай.<br>
    Урад пазбягае вырашэння праблемы, робячы заявы, што ён толькі &quot;выконвае закон&quot;, паколькі Закон аб аўтаноміі валенсіі надае валенсійскай афіцыйны статус без удакладнення мова гэта ці дыялект, і не прымае ўдзел у дэбатах. Але праблема ўжо даўно вырашана навукова, што было пацверджана і рашэннем Вышэйшым Судом Краіны Валенсіі, які абавязаў урад Валенсіі прыняць Палажэнне аб каталанскай філалогіі ў дачыненні да сярэдняй і пачатковай школ. </font></p>
</blockquote>
<div align="justify"></div>
<ul><li><font size="2"> 
    <strong>АБСЕ АСУДЖАЕ ЛІНГВІСТЫЧНЫЯ ЧЫСТКІ Ў ПРЫДНЯСТРОЎІ (Mercator)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Верасень 2004 -</strong> </font><font size="2"></font><font size="2"></font><font size="2"></font><font size="2">АБСЕ выказала занепакоенасць сітуацыяй, што склалася ў Прыднястроўі. Улады Прыднястроўя загадалі зачыніць школы, якія перавялі дзяржаўную малдаўскую/ румынскую мову на лацінскае пісьмо. Была вымушана зачыніцца адна з Тыраспальскіх школ пасля таго, як паліцыя вынесла ўсю мэблю і абсталяванне. Асобныя бацькі і настаўнікі спрабавалі перашкодзіць, але іх таксама гвалтоўна вывелі з будынка. Для 40% насельніцтва рэгіёна малдаўская/румынская мова з'яўляецца роднай і каля 5 000 дзяцей вучыліся на лацінцы ўжо 10 год. Улады заяўляюць, што адзінымі законнымі школамі будуць тыя, дзе выкарыстоўваецца кірыліца.</font></p>
</blockquote>
<ul>
  <li><font size="2"><strong>МІНІСТЭРСТВА АДУКАЦЫІ ЗНОЎ ІГНАРУЕ БЕЛАРУСКУЮ МОВУ</strong></font></li>
</ul>
<blockquote>
  <p align="justify"><font size="2">ТБМ выказала пратэст супраць таго, што тэставыя заданні за курс сярэдней школы падрыхтаваны міністэрствам адукацыі толькі на рускай мове без адпаведнага перакладу на беларускую мову. Таварыства разаслала шэраг зваротаў і патрабаванняў спыніць дэскрымінацыю беларускамоўных. У прыватнасці, лісты былі накіраваны прэм'ер-міністру Сідорскаму, генеральнаму пракурору Шэйману, старшыні Дзяржкантролю Тозіку, міністру адукацыіРадзькову, дырэктару Рэспубліканскага інстытута кантролю ведаў Фяськову. Паколькі тэксты зваротаў амаль падобныя прыводзі поўнасцю ліст да міністра адукацыі:</font></p>
  <p align="center"><font size="2">Паважаны Аляксандр Міхайлавіч!</font></p>
  <p align="justify"><font size="2">Грамадскае аб'яднанне &quot;Таварыства беларускай мовы імя Францішка Скарыны&quot; выказвае рашучы пратэст з нагоды непрыхаванай дыскрымінацыі прадстаўнікоў беларускамоўнай супольнасці Беларусі падчас правядзення сёлета цэнтралізаванага тэсціравання выпускнікоў сярэдніх навучальных устаноў. <br>
  Згодна з лістом Рэспубліканскага інстытута кантролю ведаў № 5-3-7/87 ад 9.04.2004 г. тэставыя заданні падрыхтаваны толькі на рускай мове без адпаведнага перакладу на беларускую мову (копія ліста дадаецца). Тым самым для выпускнікоў школ з беларускай мовай навучання былі створаны перашкоды ў карыстанні дзяржаўнай беларускай мовай падчас тэсціравання, што з'яўляецца прамым парушэннем артыкула 6 Закона &quot;Аб мовах у Рэспубліцы Беларусь&quot;, які не дапускае абмежаванняў правоў асобы па моўнай прыкмеце, артыкула 50 Канстытуцыі Рэспублікі Беларусь, які гарантуе кожнаму грамадзяніну права карыстацца роднай мовай, а таксама артыкула 14 Канстытуцыі, у якім сказана: &quot;Дзяржава рэгулюе адносіны паміж сацыяльнымі, нацыянальнымі і іншымі супольнасцямі на аснове прынцыпаў роўнасці перад законам, павагі іх правоў і інтарэсаў&quot;. Праведзенае тэсціраванне дало поўную перавагу выпускнікам толькі рускамоўных школ. <br>
  Прапануем Вам у адпаведнасці з заканадаўствам правесці разбіральніцтва па факту непрыхаванай дыскрымінацыі прадстаўнікоў беларускамоўнай супольнасці краіны па моўнай прыкмеце падчас правядзення цэнтралізаванага тэсціравання выпускнікоў сярэдніх навучальных устаноў, праінфармаваць аб выніках і тэрмінова выправіць вышэйзгаданы недахоп. <br>
  Грамадскае аб'яднанне &quot;Таварыства беларускай мовы імя Францішка Скарыны&quot;, у адпаведнасці з заканадаўствам Рэспублікі Беларусь, пакідае за сабой права звярнуцца па гэтым пытанні ў Генеральную пракуратуру, іншыя дзяржаўныя ўстановы Беларусі і міжнародныя арганізацыі.<br>
  </font></p>
  <p align="justify"><font size="2">Раней ТБМ ужо звярнулася да генпракурора Шэймана з просьбай паспрыяць спыненню дыскрымінацыі беларускамоўных, а таксама аднаўленню канстытуцыйнай законнасці у сферы вышэйшай адукацыі:</font></p>
  <p align="justify"><font size="2">Грамадскае аб'ядананне &quot;Таварыства беларускай мовы імя Францішка Скарыны&quot; звяртае Вашую ўвагу на парушэнні Міністэрствам адукацыі Рэспублікі Беларусь шэрагу заканадаўчых актаў Рэспублікі Беларусь. У прыватнасці артыкула 32 Закона &quot;Аб адукацыі ў Рэспубліцы Беларусь&quot;, у якім запісана, што &quot;сістэма вышэйшай адукацыі забяспечвае грамадзянам магчымасць навучання на адной з дзяржаўных моў Рэспублікі Беларусь шляхам стварэння ў вышэйшых навучальных установах беларускамоўных і рускамоўных груп (патокаў)&quot;. Аднак, да гэтай пары Міністэрства адукацыі не стварыла ўмоваў па выкананні згаданага артыкула. У выніку гэтага ў 2002 годзе не змаглі працягнуць адукацыю на беларускай мове большасць выпускнікоў (а іх было 23.276) беларускамоўных школ (27,1% ад агульнай колькасці); у 2003 годзе 24.688 выпускнікоў беларускамоўных школ (28,2% ад агульнай колькасці). Такім чынам, Міністэрства адукацыі практычна парушае артыкул 50 Канстытуцыі Рэспублікі Беларусь, які гарантуе ў адпаведнасці з законам свабоду выбару мовы навучання.<br>
  Не выконваецца Міністэрствам адукацыі і ўласныя нарматыўныя дакументы. Так паводле артыкула 5 Пастановы № 48 ад 27.08.01 г. &quot;Праграма дадатковых мер па пашырэнні сферы выкарыстання беларускан мовы ў сістэме адукацыі&quot; Галоўнае ўпраўленне вышэйшай і сярэдняй адукацыі, рэктары ВНУ, пачынаючы з 2002/2003 навучальнага года, былі абавязаны правесці наступныя мерапрыемствы:<br>
  1. Распрацаваць перспектыўны план адкрыцця беларускамоўных плыняў у<br>
  гуманітарных, тэхнічных вышэйшых і сярэдніх спецыяльных установах.<br>
  2. Адкрыць у вышэйшых і сярэдніх навучальных установах, у тым ліку рэгіянальных,<br>
  вучэбныя групы, аддзяленні з беларускай мовай навучання.<br>
  3. Адкрыць беларускамоўныя групы на факультэтах давузаўскай падрыхтоўкі.<br>
  На сённяшні дзень Міністэрства адукацыі не выканала значную частку артыкулаў сваёй уласнай Пастановы.<br>
  Паважаны Віктар Уладзіміравіч, звяртаем Вашу ўвагу на тое, што кіраўнік нашай дзяржавы на сустрэчы з членамі Рэспубліканскага савета рэктараў ВНУ 19 сакавіка 2004 г. выказаўся за максімальнае спрыянне пры паступленні ў ВНУ вьшускнікам школ з сельскай мясцовасці, каб не парушаць важнейшы прынцып нашай краіны - сацыяльную і нацыянальную справядлівасць. Даводзім да Вашага ведама, што каля 90% вучняў сельскай мясцовасці - гэта беларусы, якія скончылі школы з беларускай мовай навучання. Просім Вас прыняць неабходныя захады па ўзнаўленні канстытуцыйнай законнасці ў сферы вышэйшай адукацыі Рэспублікі Беларусь і забяспечыць сёлета рэальныя магчымасці атрымання вышэйшай адукацыі не толькі на рускай, але і на дзяржаўнай беларускай мове. Бо стварэнне беларускамоўных груп (патокаў) у ВНУ цалкам адпавядае артыкулу 14 Канстытуцыі, у якім сказана: &quot;Дзяржава рэгулюе адносіны паміж сацыяльнымі, нацыянальнымі і іншымі супольнасцямі на аснове прынцыпаў роўнасці перад законам, павагі іх правоў і інтарэсаў&quot;.</font></p>
</blockquote>
<ul>
  <li><font size="2"><strong>БАСКОНСКІ ПАРЛАМЕНТАР ЗАКЛІКАЕ ПРАВОДЗІЦЬ АДЗІНУЮ ПАЛІТЫКУ Ў ДАЧЫНЕННІ ДА КРАІНЫ БАСКАЎ (Eurolang)</strong></font></li>
</ul>
<blockquote>
  <p align="justify"><font size="2">Нядаўняе сацыялагічнае апытанне праведзенае басконскім урадам паказала, што ў французскай частцы Краіны баскаў (Iparralde) назіраецца рэзкае зніжэнне колькасці басконскамоўных за апошнія 10 год: з 40.2% у 1991 г. да 36.5% у 2001 г.<br>
    Дэпутат ад Іпаральдэ Кольда Гарастыяга (Koldo Gorostiaga)заклікаў праводзіць адзіную палітыку ў дачыненні да ўсёй краіны баскаў.<br>
    Асабліва небяспечныя тэндэнцыі назіраюцца ва ўзбярэжных рэгіёнах (Баён, Беарыц), дзе басконскай мовай валодае 15-17% насельніцтва. Толькі 25% моладзі карыстаецца мовая як першай. На пытанне ці трэба папулярызаваць басконскую мову ў Іпаральдэ 24% выказаліся за, 24% супраць і 52% абыякава.</font></p>
</blockquote>
<ul>
  <li><font size="2"><strong>АФІЦЫЙНАЯ РОЛЯ АКСІТАНСКАЙ МОВЫ НА АЛІМПІЯДЗЕ 2006 У ТУРЫНЕ ПАД ПЫТАННЕМ (Mercator)</strong></font></li>
</ul>
<blockquote>
  <p align="justify"><font size="2">Арганізацыі, якія займаюцца развіццём аксітанскай мовы настойваюць, каб гэтая мова была афіцыйнай на алімпійскіх гульнях у Турыне. Міжнародны алімпійскі камітэт адмовіўся надаць аксітанскай статус афіцыйнай, але паабяцаў, што аксітанская мова і культура будуць шырока прадстаўлены ў час Гульняў. Зараз група аксітанскіх экспертаў распрацоўвае спартовую тэрміналогію для гэтай мінарытарнай мовы.
  </font></p>
</blockquote>
<ul>
  <li><font size="2"><strong>ІРЛАНДСКАЯ МОВА Ў ЛІЧБАХ (Eurolang)</strong></font></li>
</ul>
<blockquote>
  <p align="justify"><font size="2">Перапіс 2002 г. паказаў, што колькасць тых, хто валодае ірландскай вырасла з 1,430,205 у 1996 г. да 1,570,894 у 2002 г., але ў працэнтах гэта выглядае так: 43.5% у 1996 г. і 42.8% у 2002 г.<br>
    Ірландскай мовай ў большай ступені валодаюць жанчыны (45.9%) і ў меншай - мужчыны (39.7%). 2/3 школьнікаў (10-19 гадоў) заявілі, што могуць размаўляць на мове, але сярод студэнцтва лічба нашмат меншая.<br>
    Найбольшы працэнт носьбітаў ірландскай ў гарадах назіраецца ў гарадку Дынгл (62.4%).<br>
    У Гэлтахце мовай ў сярэднім валодае 73% (супраць 76% у 1996 г.) і толькі 55% карыстаецца ёю штодзённа. У графстве Корк (Cork) працэнт найвышэйшы - 83.1%%.<br>
    40% ірландцаў зусім не валодае мовай.</font></p>
</blockquote>
<ul>
  <li><font size="2"><strong>УКРАІНА ЗАБАРАНІЛА РАСЕЙСКУЮ МОВУ Ў НАЦЫЯНАЛЬНЫХ РАДЫЁ І ТЭЛЕКАНАЛАХ (Радыё Свабода)</strong></font></li>
</ul>
<blockquote>
  <p align="justify"><font size="2">Нядаўняе рашэньне ўкраінскіх уладаў пра ўжываньне агульнанацыянальнымі радыё і тэлеканаламі выключна дзяржаўнай украінскай мовы выклікала пэўныя супярэчнасьці ў грамадзтве. Многія пабачылі ў ім дыскрымінацыю расейскай мовы. Тым ня менш з наступнага панядзелка яно ўваходзіць у сілу. <br>
    Моўнае пытаньне – надзвычай балючае для Ўкраіны, якая мае вялікую расейскую і расейскамоўную грамады, сканцэнтраваныя на поўдні і ўсходзе краіны. Цяпер жа расейская, як і мовы іншых нацыянальных меншасьцяў, будуць дазволеныя толькі лякальным тэлерадыёвяшчальным кампаніям, калі яны дакажуць, што вялікая частка іхных аўдыторыяў зьяўляецца прадстаўнікамі нацыянальных меншасьцяў. <br>
    Украінскую мову роднай называюць 67% грамадзянаў дзяржавы. 17% насельніцтва Ўкраіны – этнічныя расейцы, пераважная бальшыня якіх хоча, каб іхная мова мела афіцыйны статус. Аднак дзяржаўнай мовай зьяўляецца толькі ўкраінская. Большасьць школаў ва Ўкраіне з часу атрыманьня незалежнасьці пераведзеная на ўкраінскую, дзяржаўная служба вымагае таксама выключна украінскай. <br>
    Аднак нягледзячы на ўсе намаганьні ўрада ў справе папулярызацыі дзяржаўнай мовы, многія тэле- і радыёстанцыі вяшчаюць на расейскай мове. <br>
    Намесьнік кіраўніка Нацыянальнай Рады ў справах тэлебачаньня і радыё Віталь Шаўчэнка разважае, наколькі шырока ўвайшла расейская мова ў эфір тэле- і радыёканалаў Украіны. <br>
    (Шаўчэнка: ) “Калі мы восеньню правялі маштабнае дасьледаваньне, то мы пабачылі, што ў васьмі рэгіёнах: гэта Крым, Севастопаль, Харкаўшчына, Днепрапятроўшчына, Данецк, Луганск, Запарожжа і Мікалаеўшчына,– мова перадачаў на украінскай мове вагалася ад 14% у Крыме да 46% – на Мікалаеўшчыне. Ведаеце, гэта пагрозьлівыя тэндэнцыі”. <br>
    Калі Ўкраіна хоча выжыць як незалежная дзяржава, яна павінна абараняць сваю мову, кажуць прыхільнікі апошняга рашэньня. <br>
    Віталь Шаўчэнка паведаміў, што будзе сфармаваная назіральная камісія, якая будзе сачыць, як выконваецца пастанова. <br>
    Намесьнік старшыні Нацыянальнага камітэту ў справе нацыянальнасьцяў і іміграцыі Рауль Чылакгава ужо запрошаны ў склад гэтай камісіі. Спадар Чылакгава, грузін паводле паходжаньня, ён упэўнены, што новая пастанова не зачэпіць правоў расейскамоўных, паколькі на месцах іхнага кампактнага пражываньня перадачы па-расейску будуць трансьлявацца і далей. <br>
    У любым выпадку пад пагрозай цяпер лёс украінскай, але не расейскай мовы, – упэўнены Чылакгава. <br>
    (Чылакгава: ) “Нават будучыя філёлягі, выкладчыкі ўкраінскай мовы і літаратуры схільныя паміж сабою гаварыць па-расейску. Я ўжо не кажу пра агульную карціну ці ў транспарце, ці на вуліцы, ці ў розных грамадзкіх месцах, дзе абсалютна пераважае расейская мова”. <br>
    Аднак пэўныя палітычныя сілы, і перш за ўсё камуністы, якія маюць большасьць сваіх прыхільнікаў ў расейскамоўных рэгіёнах, выступілі з рэзкай крытыкай новай пастановы. Камуністы зазначаюць, што пастанова пасее варожасьць паміж нацыянальнасьцямі, якія жывуць у дзяржаве. <br>
    Шэраг прыватных тэле- і радыёкампаніяў таксама выказалі крытыку новай пастановы, паколькі мінулыя спробы пашырыць украінскую мову ў гэтай сфэры мелі абмежаваны посьпех. <br>
    Іншыя нагадваюць, што летась Украіна падпісала хартыю Эўразьвязу па абароне моваў нацменшасьцяў, уключна і ў галіне мас-мэдыя.</font></p>
</blockquote>
<ul>
  <li><font size="2"><strong>РАДА ЕЎРОПЫ ЗВЯРНУЛАСЯ ДА САКСОНСКАГА ЎРАДУ З ПРОСЬБАЙ ПЕРАГЛЕДЗЕЦЬ ПАЛІТЫКУ Ў АДНОСІНАХ ДА ЛУЖЫЦКІХ ШКОЛАЎ (Eurolang)</strong></font></li>
</ul>
<blockquote>
  <p align="justify"><font size="2">Падставай для звароту стала закрыццё ў 2003 г. лужыцкай школы ў Кроствіцы (Crostwitz) з прычыны малой колькасці вучняў. Пад пагрозай знаходзяцца і астатнія 6 школаў знаходзяцца пад пагрозай. Рада просіць перагледзець квоты для школаў нацыянальных мяншыняў (зараз гэта 20 чалавек).<br>
    Міністр адукацыі Саксоніі адмаўляе нейкія змены і заяўляе, што дзецям трэба не толькі ведаць лужыцкую мову, але і быць падрыхтаванымі для прафесійнай дзейнасці ў Нямеччыне і ў Еўропе.<br>
    Палітыка Саксоніі паказвае, што лужыцкае пытанне ёсць не вельмі цікавым для ўрада гэтай зямлі, тым больш, што нядаўна была зніжана фінансавая падтрымка меншасці.<br>
    У сувязі з такой палітыкай лужычане рыхтуюць пазоў у Еўрапейскі Суда па правах чалавека.</font></p>
</blockquote>
<ul>
  <li><font size="2"><strong>ПРЭЗІДЭНТ КЫРГЫЗСТАНУ ПАДПІСАЎ НОВЫ ЗАКОН АБ МОВАХ (RFE/RL)</strong></font></li>
</ul>
<blockquote>
  <p align="justify"><font size="2">2-га красавіка прэзідэнт Кыргызстану Аскар Акаеў падпісаў новы закон аб мовах, скіраваны на падтрымку кыргызскай мовы. Акаеў падкрэсліў, што новы закон не стварае пагрозы правам расейскамоўных. &quot;Як галава дзяржавы і гарант канстытуцыі, я ўпэўнены, што гэты закон не толькі не абмяжуе выкарыстанне расейскай мовы, але значна пашырыць яе ўжыванне&quot; - сказаў Акаеў.</font></p>
</blockquote>
<ul>
  <li><font size="2"><strong>ЯКІ ЛЁС ЧАКАЕ &quot;СКАРЫНАЎСКІ ЦЭНТР&quot;?</strong></font></li>
</ul>
<div align="justify">
  <blockquote><font size="2">30 студзеня 2004 г. Міністэрства адукацыі РБ выдала загад №29 &quot;Аб рэарганізацыі Установы адукацыі &quot;Беларускі дзяржаўны педагагічны універсітэт імя Максіма Танка&quot; згодна з якім Нацыянальны навукова-асветніцкі цэнтр імя Ф. Скарыны рэарганізуецца шляхам яго далучэння да ўстановы адукацыі &quot;Беларускі дзяржаўны педагагічны універсітэт імя Максіма Танка&quot; у якасці абасобленага структурнага падраздзялення.<br>
  Зараз у Цэнтры інвентарызуюць маёмасць, а супрацоўнікі не ведаюць дакладна што іх чакае. Не выключана, што ўнікальная ўстанова спыніць сваё існаванне ўвогуле альбо яе статус будзе значна зніжаны.</font></blockquote>
</div>
<div align="justify">
  <ul>
    <li><font size="2"><strong>ЗАКОН &quot;АБ МОВАХ...&quot; БУДЗЕ ЗМЕНЕНЫ І ДАПОЎНЕНЫ (Наша слова)</strong></font></li>
  </ul>
</div>
<blockquote><p align="justify"><font size="2">На запыт ТБМ у Нацыянальны цэнтр законапраектнай дзейнасці аб магчымасці змянення моўнага заканадаўства быў атрыманы наступны ліст:</font></p>
  <p align="justify"><font size="2">Паважаны Алег Анатольевіч!<br>
    Нацыянальны цэнтр законапраектнай дзейнасці пры Прэзідэнце Рэспублікі Беларусь (далей - Цэнтр) разгледзеў Ваш зварот і паведамляе наступнае.<br>
    Цэнтр падзяляе заклапочанасць грамадскага аб'яднання &quot;Таварыства беларускай мовы імя Францішка Скарыны&quot; наконт становішча з ужываннем беларускай і рускай моў у Рэспубліцы Беларусь. Між тым неабходна адзначыць, што падрыхтоўка законапраектаў у Рэспубліцы Беларусь ажыццяўляецца на планавай аснове ў адпаведнасці з пунктам 2 Правілаў падрыхтоўкі праектаў нарматыўных прававых актаў, зацверджаных Указам Прэзідэнта Рэспублікі Беларусь ад 11 жніўня 2003 г. № 395.<br>
    У гэтай сувязі падрыхтоўка праекта Закона Рэспублікі Беларусь &quot;Аб унясенні змяненняў і дапаўненняў у Закон Рэспублікі Беларусь &quot;Аб мовах у Рэспубліцы Беларусь&quot; плануецца ў 2005 годзе ў адпаведнасці з Праграмай падрыхтоўкі праектаў законаў Рэспублікі Беларусь на 2003-2005 гады і перспектыўнай кадыфікацыі заканадаўства Рэспублікі Беларусь, адобранай Указам Прэзідэнта Рэспублікі Беларусь ад 12 жніўня 2002 г. № 450.<br>
    Вашы прапановы па ўдасканальванні прававога рэгулявання ўжывання беларускай і рускай моў у розных сферах грамадскага жыцця будуць улічаны пры падрыхтоўцы праекта Закона Рэспублікі Беларусь &quot;Аб унясенні змяненняў і дапаўненняў у Закон Рэспублікі Беларусь &quot;Аб мовах у Рэспубліцы Беларусь&quot; у адпаведнасці з вышэйазначанай Праграмай.</font></p>
  <p align="justify"><font size="2">Дырэктар Цэнтра I. С. Андрэеў.</font></p>
</blockquote>
<div align="justify">
  <ul>
    <li><font size="2"><strong>БАНКІРЫ ЗАГАВОРАЦЬ ПА-БЕЛАРУСКУ ... (Наша слова)</strong></font>
  </li>
  </ul>
</div>
<blockquote><p align="justify"><font size="2">Як паведаміў карэспандэнту газеты &quot;Звязда&quot; прэс-сакратар Нацыянальнага банка Беларусі Міхаіл Журавовіч, апошнім часам у галоўную фінансавую ўстанову ўсё часцей пачалі звяртацца грамадзяне, якія заяўляюць аб неабходнасці выкарыстання беларускай мовы пры іх абслугоўванні ў банках. Часам некаторыя нават вядуць гаворку аб тым, што нежаданне фінансісітаў выкарыстоўваць родную мову пры іх абслугоўванні ўшчамляе правы пэўнай часткі кліентаў банкаў. У сувязі з гэтым у сваім лісце ад 21 студзеня гэтага года Нацбанк рэкамендаваў банкам пры абслугоўванні грамадзян выкарыстоўваць не толькі рускую, але і беларускую мову.<br>
    - Зроблена гэта, тлумачыць Міхаіл Журавовіч, у мэтах забеспячэння практычнай роўнасці дзяржаўных моў, рэалізацыі правоў грамаддзян на іх выкарыстанне.<br>
    Паводле слоў прэс-сакратара, банкам рэкамендавана забяспечыць магчымасць заключэння дагавораў з грамадзянамі не толькі на рускай, але і на беларускай мовах. Акрамя таго, у лісце прапанавана не дапускаць выпадкаў адмовы ў прыёме аформленых на беларускай мове плацёжных інструкцый, чэкавых кніжак і іншых дакументаў, а таксама рыхтаваць на беларускай мове адказы на звароты грамадзян, якія паступілі на беларускай мове, і афармляць рэкламныя і інфармацыйныя матэрыялы на беларускай і рускай мовах.<br>
    </font></p>
</blockquote>
<div align="justify">
  <ul>
    <li><strong><font size="2">КАМІСАР РЭДЫНГ І ЕЎРАПАРЛАМЕНТ ПРА АФІЦЫЙНЫ СТАТУС ІРЛАНДСКАЙ МОВЫ (Eurolang) </font></strong>
  </li>
  </ul>
</div>
<blockquote><p align="justify"><font size="2">Вівіян Рэдынг, Еўрапейскі камісар па адукацыі і культуры, у сваім інтэрвію &quot;Irish Times&quot; заявіла, што пытанне з наданнем ірландскай мове афіцыйнага статусу не можа быць вырашана станоўча ў бліжэйшай будучыні. <br>
  Спадарыня Рэдынг сказала: &quot; Ведаеце што вы мусіце зрабіць у Ірландыі? Гаварыць па-ірландску, пісаць па-ірландску, ганарыцца ірландскай, зрабіць яе паўсядзённай мовай і паказваць ірландскую культуру 24-м нацыям вакол вас. Наданне ірландскай афіцыйнага статусу вам не дапаможа&quot;.<br>
  Спадарыня Рэдынг параўнала сітуацыю ірландскай мовы са сваёй роднай люксембургскай, якая таксама не мае афіцыйнага статусу, хоць яна -- &quot;рэальны факт грамадства&quot;.<br>
    Прыкладана такі ж адказ даў і Еўрапарламент на запыт прадстаўніко ў Ірландыі. Але ірландскі ўрад стварыў рабочую групу, якая мусіць вырашыць пытанне павышэння статусу ірландскай у Еўропе</font></p>
</blockquote>
<div align="justify">
  <ul>
    <li><font size="2"><strong>КАТАЛАНСКАЯ МОВА НА ЕЎРАБАЧАННІ (Eurolang)</strong></font>
  </li>
  </ul>
</div>
<blockquote><p align="justify"><font size="2">Андора дэбютуе на Еўрабачанні-2004 з песняй на каталанскай мове. Упершыню песня на каталанскай мове прагучыць на шырокую аўдыторыю. Спяваць песню Jugarem a estimar-nos (давай гуляць у каханне) будзе спявачка Marta Roure. У сувязі з гэтым варта нагадаць, што беларусы будуць спяваць на чарговай замежнай мове.</font></p>
</blockquote>
<div align="justify">
  <ul>
    <li><font size="2"><strong>ЛАТВІЙСКАЯ ПАЛІТЫЧНАЯ ПАРТЫЯ ДАБІВАЕЦЦА ПРЫЗНАННЯ ЗА РАСЕЙСКАЙ МОВАЙ АФІЦЫЙНАГА СТАТУСУ Ў ЕЎРАПЕЙСКІМ ЗВЯЗЕ (RFE/RL)</strong></font></li>
  </ul>
</div>
<blockquote><p align="justify"><font size="2">Альянс за правы чалавека ў Аб'яднанай Латвіі (PCTVL) дабіваецца, каб расейская стала адной з афіцыйных моў ЕЗ. Асноўным пасылам партыі ёсць тое, што афіцыйны статус мусіць быць нададзены не толькі расейскай, але і мовам іншых меншасцяў Еўропы, такім як басконскай і каталанскай.<br>
    Сябры латвійскага парламенту выказалі сумненні ў рэальнасці ажыццяўлення гэтай ініцыятывы, бо ў хуткім часе ЕЗ будзе мець 20 афіцыйных моў (за выключэннем ірландскай).</font></p>
</blockquote>
<div align="justify">
  <ul>
    <li><font size="2"><strong>ІСПАНІЯ ЗМЕНІЦЬ МОЎНУЮ І КУЛЬТУРНУЮ ПАЛІТЫКУ ?</strong></font>
  </li>
  </ul>
</div>
<blockquote><p align="justify"><font size="2">Новы рэм'ер-міністр Іспаніі Сапатэра (Zapatero)заявіў, што ягонная партыя збіраецца змяніць палітыку ў сферы адукацыі, культуры і моў і пачаць нармалёвы дыялог з усімі народамі краіны. Урад Аснара праводзіў шмат у чым дыскрымінацыйную палітыку ў адносінах да неіспанамоўных грамадзян краіны, што прывяло да некалькіх крызісаў у Краіне Баскаў і ў Каталоніі. </font></p>
</blockquote>
<div align="justify">
  <ul>
    <li><font size="2"><strong>КААЛІЦЫЯ ПЛЯМЁНАЎ БАТСВАНЫ ЗАКЛІКАЛА СПЫНІЦЬ &quot;ПАЛІТЫКУ АСІМІЛЯЦЫІ&quot; (Minelres)</strong></font>
  </li>
  </ul>
</div>
<blockquote><p align="justify"><font size="2">Кааліцыя 13-ці аб'яднанняў нетсванамоўных этнічных груп Батсваны, уключна з племянной абшчынай Ўаейі, выказалі занепакоінасць у сувязі з &quot;асіміляцыйнай палітыкай&quot;, якая адмаўляе іх моўныя і культурныя правы, што прыводзіць да маргіналізацыі гэтых народаў. Заклікаючы да дыялогу з урадам, прастаўнікі кааліцыі сцвярджаюць, што нетсванамоўныя групы не прызнаюцца і з імі не праводзяцца кансультацыя нават у пытаннях, якія тычацца гэтых плямёнаў непасрэдна. яны не маюць права на зямлю, не могуць вучыцца на роднай мове, мова адсутнічае на радыё і ў іншых сацыяльных установах.</font></p>
</blockquote>
<ul>
  <li><font size="2" align="justify"><strong>МЕНГАРВЫКАНКАМ &quot;ОБОЗВАЛСЯ&quot; </strong></font></li>
</ul>
<blockquote>
  <p align="justify"><font size="2"><strong>Люты 2004 - </strong>Нарэшце Менгарвыканкам, відаць пад ціскам грамадскасці, вырашыў падаць голас у сітуацыі з ТБМ. Вось якая паперка была дасланая на Румянцава, 13:</font></p>
  <p align="right"><font size="2">Общественное объединение <br>&quot;Товарищество белорусского языка <br>имени Ф. Скорины&quot;</font></p>
  <p align="left"><font size="2"><em>О расторжении договоров аренды</em></font></p>
  <p align="justify"><font size="2">В Минском городском исполнительном комитете рассмотрено ваше обращение по вопросу расторжения договоров аренды на нежилые помещения в здании по ул. Румянцева, 13.<br>
    Необходимость расторжения договоров аренды с ОО &quot;Общество белорусского языка им. Ф.Скорины&quot; и Минской городской организацией ОО &quot;Общество белорусского языка им. Ф.Скорины&quot; вызвана недостатком помещений для размещения жилищно-эксплуатационной службы №12 Партизанского района г. Минска, которая в настоящее время располагается в нескольких зданиях, что значительно затрудняет организацию работы и вызывает жалобы и нарекания жильцов. Перемещение всех специалистов в здание по ул. Румянцева, 13, в котором находится большая часть работников ЖЭСа, позволит скоординировать деятельность его служб и обеспечит более качественное и оперативное обслуживание населения района. В связи с изложенным Мингорисполком считает целесообразным переразместить ОО &quot;Товарищество белорусского языка им. Ф.Скорины&quot; в другом здании. В связи с чем предлагаем вам ознакомиться с перечнем свободных площадей в зданиях городской коммунальной собственности, который ежемесячно формируется в Минском городском центре недвижимости (ул. К.Маркса, 18), и самостоятельно определить возможность использования предлагаемых в нем помещений.</font></p>
  <p align="right"><font size="2">Первый заместитель председателя Н.М. Ерохов</font></p>
  <p align="justify"><font size="2">Расейская мова паперчыны яскрава сведчыць пра стаўленне вышэйпазначанай установы да беларушчыны. </font></p>
</blockquote>
<div align="justify">
<ul>
      <li><font size="2" align="justify"><strong>ПЕРШЫ ПРАВААБАРОНЧЫ ФОРУМ У БЕЛАРУСІ </strong></font></li>
  </ul>
  <blockquote><font size="2">У доме адпачынку &quot;На ростанях&quot;, што пад Менскам, 23-24 студзеня адбыўся форум праваабаронцаў. Удзельнікі абмяркоўвалі сітуацыю з правамі чалавека ў Беларусі.<br>
  Арганізатарамі форуму праваабаронцаў выступілі цэнтр &quot;Вясна&quot;, ТБМ, Хельсінскі камітэт, Прававая дапамога насельніцтву, Беларуская асацыяцыя журналістаў і іншыя грамадскія арганізацыі. У ім удзельнічалі 112 чалавек з Беларусі, 45 - з Францыі, Швецыі, Чэхіі, Польшчы, Літвы, Украіны, Малдовы і Расеі, прадстаўнікі міжнародных праваабарончых арганізацыяў і дыпламатычнага корпусу.<br>
    Форум быў даволі прадстаўнічы: сярод вядомых праваабаронцаў, якія выступілі на форуме, можна назваць Сяргея Кавалёва (Міжнародны мемарыял) з Расеі, Філіпа Кафальяна (Міжнародная федрацыя правоў чалавека) з Францыі, пасол АБСЕ Эберхард Хайкен, сенатар чэшскага парламенту Здэнэк Барта і інш. Былі таксама прадстаўнікі Рады Еўропы, Генеральнага дырэктарату па правах чалавека, Еўрапейскай камісіі Еўрасаюзу.<br>
    Асноўная праца праводзілася ў рабочых групах:<br>
    - нацыянальныя механізмы абароны правоў і свабодаў чалавека;<br>
    - канстытуцыйныя гарантыі і механізмы рэалізацыі выбарчых правоў;<br>
    - праблемы гвалтоўных знікненняў (вопыт працы міжнародных і беларускіх праваабарончых арганізацыяў);<br>
    - свабода слова: прававая база і рэальныя магчымасці дзейнасці сродкаў масавай інфармацыі;<br>
    - свабода мірных сходаў, свабода асацыяцыяў;<br>
  - моўныя правы.</font></blockquote>
</div>
<blockquote>
  <p align="justify"><font size="2">У працы моўнай секцыі прынялі ўдзел прадстаўнікі &quot;Таварыства беларускай мовы&quot;, беларускіх татараў, цыганаў, беларусаў Літвы. З дакладам выступіў і старшыня &quot;Таварыства ўкраінскай мовы&quot; Кіеўскага унўверсітэта Віталь Радчук. У час працы секцыі былі ўзняты шматлікія моўныя і культурныя праблемы, якія існуюць у Беларусі.<br>
    Секцыя вынесла на разгляд форуму 8 рэкамен-дацый, якія былі аднагалос-на ухвалены прасутнымі:<br>
    1) Падтымаць навучэнцаў і бацькоў беларускага гуманітарнага ліцэя у іх барацьбе за права вучыцца па-беларуску.<br>
    2) Рэкамендаваць ТБМ унеслі прапановы ў &quot;Закон аб мовах&quot; з ўлікам моўных правоў нацыянальных супольнасцяў Беларусі. Прасіць Палату прадстаўнікоў Нацыянальнага Сходу Беларусі апублікаваць новы праект &quot;Закона аб мовах&quot; у друку для публічнага абмеркавання.<br>
    3) Прапанаваць Міністру адукацыі Беларусі ў адпаведнасці з &quot;Законам аб адукацыі&quot; адкрыць некалькі класаў з навучэннем на цыганскай мове ў месцах кампактнага пражывання цыганоў.<br>
    4) Прапанаваць Міністэрству культуры стварыць музеі, прасвечаныя беларускім габрэям, татарам і цыганам.<br>
    5) Падрыхтаваць і выдаць сіламі грамадскасці цыганска - беларускі слоўнік альбо размоўнік.<br>
    6) Падрыхтаваць чытанку для татарскіх дзяцей па-беларуску кірыліцай і арабскімі літарамі.<br>
    7) Да Міжнароднага дня роднай мовы (21 лютага) правесці адпаведнае мерапрыемства, прысвечана гэтай даце.<br>
    8) Звяртаем увагу, што судовая сістэма Беларусі звычайна ігнаруе правы грамадзян Беларусі карыстацца рознай мовай пад час следства і судовага працэсу.</font></p>
  <p align="justify"><font size="2">У другі дзень удзельнікі форуму прынялі агульную рэзалюцыю з рэкамендацыямі да праваабаронцаў, беларускіх уладаў і міжнароднай супольнасці. Прапановы ТБМ і прадстаўнікоў нацыянальных мяншыняў таксама былі ўлічаныя ў рэзалюцыі. Але пэўнай нечаканасцю для ТБМ стаў супраціў некаторых прадстаўнікоў праваабарончых арганізацыяў Беларусі, якія напачатку выступілі супраць унясення прапановаў ТБМ у канчатковую рэзалюцыю форуму, аргументаваўшы гэта тым, што рэзалюцыя мае агульны характар, а прапанова ТБМ па ўнясенні заўвагі пра парушэнні моўных і нацыянальных правоў у краіне - вельмі &quot;канкрэтная&quot;. Узнікла нават пэўная напружанасць: старшыня ТБМ А. Трусаў вымушаны быў некальмі разоў выходзіць да трыбуны і адстойваць заўвагі арганізацыі. У выніку быў аб'яўлены перапынак, у час якога бакі знайшлі кампраміс, і заўвагі ТБМ былі ўлічаны.<br>
    Звяртае на сябе ўвагу і той факт, што рабочымі мовамі форуму былі расейская і англійская. Пры гэтым расейцаў было не так шмат, украінцы цудоўна разумелі па-беларуску, а гасцям з далёкага замежжа ўсё перакладалі на англійскую перакладчыкі, якія валодалі беларускай мовай. Арганізатары тлумачылі факт адсутнасці беларускай мовы сярод рабочых моў павагай да гасцей, але здаецца, што гэта прыклад звычайнага комплексу моунай непаўнавартасці, калі асобныя людзі падсвядома прыніжаюць магчымасці і статус роднай мовы.</font></p>
</blockquote>
<ul>
  <li><font size="2" align="justify"><strong>ПАРУШЭННЕ МОЎНЫХ ПРАВОЎ У БЕЛАРУСІ Ў 2003 г.: АГЛЯД-ХРОНІКА (Вясна) </strong></font></li>
</ul>
<blockquote>
  <p align="justify"><strong><font size="2">12 лютага </font></strong><font size="2">сакратар Гомельскай гарадзкой тэрытарыяльнай каміс іі (загадчыца аддзелу арганізацыйна-кадравай работы Гомельскага гарвыканкаму) Юлія Дзенісенка катэгарычна адмовілася друкаваць на беларускай мове біяграфічныя зьвесткі пра кандыдатаў у дэпутаты гарадзкога Савету Івана Яцкова і Андрэя Баранава. Адмову сакратар камісіі абгрунтавала тым, што ўсе іншыя кандыдаты напісалі зьвесткі для агульнага плакату на рускай мове, і дзеля двух чалавек выключэньне рабіць камісія ня будзе - не дазваляе тэхнічная база. Сітуацыю каментуе юрыст &quot;Праваабарончага цэнтру &quot;Вясна&quot; Валянцін Стэфановіч: Тэта называецца дыскрымінацыяй па моўнай прыкмеце, г.зн. не абгрунтаванае абмежаваньне ў карыстаньні мовай. Згодна з Канстытуцыяй і Законам &quot;Аб мовах&quot; Рэспублікі Беларусь, у Беларусі дзьве дзяржаўныя мовы - беларуская і руская, і грамадзянам гарантаванае права зьвяртацца ў дзяржаўныя органы як на рускай, так і на беларускай мовах. Артыкул 12 Выбарчага кодэксу гаворыць, што ўсе выбарчыя матэрыялы друкуюцца на беларускай і рускай мовах. Закон &quot;Аб мовах&quot; утрымлівае таксама абавязак усіх службовых асобаў валодаць беларускай мовай у межах, якія дазваляюць працаваць з людзьмі. Такім чынам, у Гомелі адбыўся абуральны факт дыскрымінацыі. Між тым, Адміністратыўны кодэкс утрымлівае артыкул 172 п.2, які прадугледжвае адміністратыўную адказнасьць службовых асобаў за парушэньне заканадаўства аб мовах (неабгрунтаванае абмежаваньне ў карыстаньні адной з дзяржаўных моваў) - штраф ад 5 да 10 базавых адзінак&quot;.</font></p>
  <p align="justify"><font size="2"><strong>1 верасьня </strong>карэспандэнту Гродна News паведамілі ў аддзелах адукацыі Кастрычніцкага і Ленінскага раёнаў, што ў Гародні цалкам беларускамоўных школаў няма ўжо некалькі гадоў. Раней навучаньне толькі на роднай мове вялося ў СШ №5, 26 і 32. Аднак пасьля рэферэндуму 1995 году, калі рускай мове быў нададзены статус другой дзяржаўнай мовы, у беларускамоўных школах стаў праводзіцца набор дзяцей у класы з рускай мовай навучаньня. У мінулым навучальным годзе ў Кастрычніцкім раёне Гародні беларускамоўныя класы захаваліся толькі ў школах №3, 5, 6, 26 і 34. Адукацыю на роднай мове там атрымліваў 481 вучань, пераважна старшакласнікі. Яшчэ 390 дашкольнікаў наведвалі гурткі беларускай мовы і культуры ў садках раёну. </font></p>
  <p align="justify"><font size="2">Напачатку лістапада стала вядома, што Адміністрацыя прэзідэнта РБ адрэагавала на зварот дэлегатаў VIII зьезду ТБМ у сувязі з дэбеларусізацыяй дзяржаўныхтэлеканалаў. Беларускую мову абяцаюць вярнуць на Беларускае тэлебачаньне. Зварот быў надрукаваны ў незалежных СМІ, а таксама дасланы на адрасы Аляксандра Лукашэнкі і выканаўцы абавязкаў кіраўніка ўраду Сяргея Сідорскага. У ім, у прыватнасьці, былі выкладзеныя тры патрабаваньні: па-першае, аднавіць тэлевізійныя трансьляцыі на беларускай мове; па-другое, прыняць шэраг нарматыўных актаў, якія б забясьпечвалі рэальную роўнасьць дзьвюх асноўных моўных супольнасьцяў і рэгламентавалі тэлевяшчаньне на дзяржаўнай беларускай мове адпаведна з лічбамі гіерапісу насельніцтва; па-трэцяе, зыходзячы з гэтага, абавязаць кабельных аператараў уключаць адпаведную колькасьць беларускамоўнага эфірнага часу. Зварот тэбээмаўцаў быў агучаны на планёрцы ў адміністрацыі лрэзідэнта, і цяпер рыхтуецца адмысловае паседжаньне з удзелам кіраўніка краіны, на якім будуць у ліку іншых пытаньняў разглядацца праблемы працы тэлеканалаў </font><font size="2">і пытаньне беларускамоўнага вяшчаньня. На ім, магчыма, будуць прынятыя нейкія рашэньні ў справе вяртаньня беларускай мовы ў інфармацыйныя праграмы першага нацыянальнага тэлеканалу. Паводле падлікаў тэбээмаўцаў, цяпер у эфіры чатырох дзяржаўных тэлеканалаў сумарны час беларускамоўнага вяшчаньня складае менш за 7%. Між тым, як 73,6% грамадзянаў краіны падчас апошняга перапісу насельніцтва назвалі роднай моваю беларускую. На VIII зьезьдзе ТБМ, які адб ы ўся 12 кастрычніка, апрача звароту да палітычнага кіраўніцтва краіны, быў прыняты і зварот у Канстытуцыйны суд. У ім дэлегаты зьезду прасілі даць прававую ацэнку дзеяньняў кіраўніцтва Нацыянальнай дзяржаўнай тэлерадыёкампаніі і асабіста яе старшыні Ягора Рыбакова. Такі ж зварот у </font><font size="2">Канстытуцыйны суд накіроўвала і рада Саюзу пісьменьнікаў. </font></p>
  <p align="justify"><font size="2"><strong>У сьнежні </strong> Канстытуцыйны суд Рэспублікі Беларусь прапанаваў Палаце прадстаўнікоў Нацыянальнага сходу РБ унесьці зьмены ў заканадаўства дзеля забесьпячэньня фактычнай роўнасьці беларускай і рускай моваў. Пра гэта гаворыцца ў лісьце, які намесынік старшыні Канстытуцыйнага суда Аляксандр Марыскін накіраваў старшыні &quot;Таварыства беларускай мовы&quot; Алегу Трусаву. У лісьце адзначаецца, што суд прыняў пратакольнае рашэньне &quot;Аб выкарыстаньні беларускай і рускай моваў у сферах абслугоўваньня, абароту банкаўскіх пластыкавых картак і ў сістэме дзяржаўнага сацыяльнага страхаваньня&quot;. Алег Трусаў выказаў падзяку Канстытуцыйнаму суду &quot;за грунтоўны падыход да справы&quot;. Ён выказаў надзею на тое, што ў 2004 годзе ў &quot;Закон аб мовах&quot; будуць унесеныя адпаведныя дапаўненьні, і грамадзяне краіны &quot;змогуць зрабіць вялікі крок наперад у справе адраджэньня роднай мовы, нацыянальнай гісторыі і культуры&quot;. </font></p>
  <p align="justify">&nbsp;</p>
  <p align="justify"><font size="2"><strong><em>ЗАКРЫЦЬЦЁ НАЦЫЯНАЛЬНАГА ДЗЯРЖАЎНАГА ГУМАНІТАРНАГА ЛІЦЭЮ ІМЯ ЯКУБА КОЛАСА I АДСТОЙВАНЬНЕ НАВУЧЭНЦАМІ I IX БАЦЬКАМІ ПРАВА ВУЧЫЦЦА НА РОДНАЙ МОВЕ. </em></strong></font></p>
  <p align="justify"><font size="2"><strong> </strong></font><font size="2"><strong>28 траўня </strong> ў Нацыянальным дзяржаўным гуманітарным ліцэі імя Якуба Коласа адбыўся пераварот. На тэрмінова скліканай педнарадзе намесьнік дырэктара Уладзімір Колас паведаміў, што яго адпраўляюць у адстаўку. Вядома і імя магчымага дырэктара - Тацяна Шчарбацэвіч. </font></p>
  <p align="justify"><font size="2">Нікому невядомая асоба, працавала раней дырэктарам школы, загадчыкам метадычнага аддзелу. Нават у Міністэрстве адукацыі не змаглі пэўна адказаць, хто яна. Кандыдатка не знаёмая з ліцэйскімі праграмамі, з ліцэйскай сістэмай навучаньня. Выкладчыкі і навучэнцы ў разгубленасьці. Пяць гадоў таму, калі ліцэй гвалтам выганялі з гістарычнага будынку на Кірава, 21, навучэнцы з бацькамі выйшлі на страйк, зьбіралі подпісы, зьвярталіся ва ўсе магчымыя інстанцыі. Тады грамадзкі рэзананс быў такім вялікім, што справу прыкрылі. У 1998 годзе дырэктар Уладзімір Колас пайшоў на кампраміс і, каб уратаваць ліцэй, панізіў свой статус да намесьніка. Апошнія пяць гадоў пасада дырэктара афіцыйна была вакантнай. Ліцэем кіравалі тры намесьнікі: Упадзімір Колас, Лявон Баршчэўскі ды Ірына Сідарэнка. Хоць ліцэю ніколі не дыхалася спакойна, такога павароту падзеяў не чакалі. Зусім нядаўна ліцэй ледзь не далучылі да педуніверсітэту імя Максіма Танка. Пагражала гэта.ня толькі зьменай кіраўніцтва, але і &quot;чысткай кадраў&quot;, карэктыроўкай навучальных праграмаў, увядзеньнем двухмоўя. У цяперашняй сітуацыі, на думку Уладзіміра Коласа, апошняе слова павінна быць за выкладчыцкім складам ліцэю. Сам ён кажа, што прыме волю калегаў. Навучэнцы баяцца, што выкладчыкі могуць у знак салідарнасьці зУ. Коласам сыйсьці з ліцэю. Многія зьвязваюць гэтыя падзеі з грамадзкай дзейнасьцю УКоласа. </font></p>
  <p align="justify"><font size="2"><strong>27 чэрвеня </strong> пастановай Міністэрства адукацыі ліквідаваны Нацыянальны дзяржаўны гуманітарны ліцэй імя Якуба Коласа. Дадзеным рашэньнем завяршыліся драматычныя падзеі, якія на працягу месяца разгортваліся вакол лёсу ўнікальнай навучальнай установы. Згодна з пастановай Міністэрства адукацыі, запланаванае стварэньне новай навучальнай установы, якая, па папярэдніх зьвестках, будзе мець назву Менскі гуманітарны ліцэй з гарадзкім статусам і падпарадкаваньнем Менгарвыканкаму. Нагадаем, што ліцэй меў рэспубліканскі статус. У пастанове Міністэрства адукацыі нідзе не абумоўлены лёс выкладчыкаў ліцэю. Паводле словаў намесьніка міністра адукацыі Казіміра Фарыны, з выкладчыкамі будуць праводзіцца &quot;індывідуальныя размовы&quot;. Навучэнцы ліцэю распачалі серыю акцыяў пратэсту. </font></p>
  <p align="justify"><font size="2"><strong>29 ліпеня </strong> ў Менску адбылася акцыя пратэсту супраць ліквідацыі Нацыянальнага дзяржаўнага гуманітарнага ліцэю імя Якуба Коласа. У 8.50 раніцы каля 60 бацькоў і ліцэістаў сабраліся каля дзьвярэй Менскага гарадзкога ўпраўленьня адукацыі на вул. Кірава, 5. Яны ўтварылі жывы калідор, праз які мусіў праходзіць на працу кожны чыноўнік. Бацькі і ліцэісты трымалі плакаты з тэкстамі &quot;Я люблю ліцэй&quot;, &quot;Пакіньце нас у спакоі&quot;, патрэты Якуба Коласа, імя якога носіць ліцэй. Дэлегацыя бацькоў, якія прадстаўляюць усе чатыры курсы, накіравалася да загадчыка ГУА сп. Ціцянкова, каб перадаць яму пратаколы курсавых сходаў і запатрабаваць выкананьня абавязкаў перад дзецьмі - г.зн., забясьпечыць ім магчымасьць вучыцца ў тым самым ліцэі. Чыноўнік адмовіўся прыняць бацькоўскую дэлегацыю. Жывы калідор на вул. Кірава стаяў да 9.30. </font></p>
  <p align="justify"><font size="2"><strong>23 ліпеня </strong> з Галоўнага ўпраўленыня агульнай сярэдняй адукацыі Міністэрства адукацыі РБ прыйшоў адказ на пратэст удзельнікаў грамадзкай кампаніі &quot;Нашая Салідарнасьць&quot; супраць зьнішчэньня Нацыянальнага дзяржаўнага гуманітарнага ліцэю імя Я. Коласа. Адказ падпісаў начальнік Галоўнага ўпраўленыня агульнай сярэдняй адукацыі Уладзімір Шчэрба. У лісьце гаворыцца, што ліцэй ліквідаваны з &quot;мэтай аптымізацыі сістэмы рэспубліканскіх установаў&quot;, бо &quot;Нацыянальны дзяржаўны гуманітарны ліцэй імя Я. Коласа зьяўляўся адзінай установай агульнай сярэдняй адукацыі, якая знаходзілася ў структуры Міністэрства адукацыі&quot;. Што гэта значыць і чаму так нельга, патлумачылі ў Галоўным упраўленьні агульнай сярэдняй адукацыі: &quot;У непасрэдным падпарадкаваньні Міністэрству адукацыі ня можа быць навучальных установаў... Увесь час, колькі існуе ліцэй, з ім узьнікалі нейкія пытаньні. Ад нас увесь час патрабавалі, каб мы далучылі ліцэй да нейкай навучальнай установы, таму што, згодна з Палажэньнем аб ліцэях, ліцэі могуць уваходзіць у структуру ВНУ, а не знаходзіцца ў непасрэдным падпарадкаваньні Міністэрству адукацыі&quot;. Хто патрабаваў зьмены статусу ліцэю? Пра гэта кажуць у Міністэрстве адукацыі так: &quot;Адміністрацыя прэзідэнта, Савет Міністраў. У свой час Іван Пашкевіч заступіўся за ліцэй, тады яго пакінулі ў спакоі. Сёньня ўлады больш катэгарычныя ў вырашэньні гэтага пытаньня&quot;. У лісьце гаворыцца таксама, што &quot;часова, на перыяд рамонтных работ у будынку па вуліцы Кірава, 21 вучні ліцэю будуць займацца ў іншых беларускамоўных навучальных установах гораду па вучэбных планах і праграмах ліцэю&quot;. Высокія чыны ўжо пралічылі, якім чынам можна будзе забясьпечыць магчымасьць вучыцца па ліцэйскай праграме, нягледзячы на тое, што ўсе праграмы і курсы аўтарскія. Да таго ж у Міністэрстве не губляюць надзеі на тое, што ліцэісты ўсё ж пагодзяцца вучыцца ў іншых навучальных установах, калі ня самі, дык іх бацькі. Міністэрства ладзіць сумоўі з бацькамі ліцэістаў, але бацькі, паводле словаў супрацоўнікаў Міністэрства, туды ня ходзяць. На сумоўе з бацькамі вучняў 8 класаў прыйшлі лічаныя людзі, адзінкі з якіх пагадзіліся аддаць сваіх дзяцей вучыцца ў іншыя навучальныя ўстановы. Большасьць бацькоў заяўляе пра тое, што яны будуць вучыць сваіх дзяцей дома. </font></p>
  <p align="justify"><font size="2"><strong>8 жніўня </strong> Дэпартамент па ахове гістарычна-культурнай спадчыны і рэстаўрацыі Міністэрства культуры Беларусі загадаў Камітэту па адукацыі Менгарвыканкаму спыніць усе віды працы ў Нацыянальным дзяржаўным гуманітарным ліцэі імя Якуба Коласа. У акце агляду гістарычна-культурнай каштоўнасьці будынку №21 па вуліцы Кірава ў Менску гаворыцца, што свавольныя працы праводзяцца без дазволу Дэпартаменту, чым парушаецца артыкул 50 Закону Рэспублікі Беларусь &quot;Аб ахове гістарычна-культурнай спадчыны&quot;. Старшыні Камітэту па адукацыі Міхаілу Ціцянкову прадпісана спыніць усе віды рамонту ў будынку, атрымаць у Мінкультуры пісьмовы дазвол на правядзеньне адпаведных працаў, зарэгістраваць у дэпартаменце абавязак па ахове помніка архітэктуры, а таксама заключыць дамову аб назіраньні за гістарычна-культурнай спадчынай з навуковым кіраўніком аб'екту, галоўным архітэктарам-рэстаўратарам УП &quot;Праектрэстаўрацыя&quot; Ларысай Панамаровай. У гэты ж дзень прадпісаньне было ўручанае начальніку ўпраўленьня Камітэту па адукацыі Менгарвыканкаму Валерыю Турко і будаўнікам, якіх папярэдзілі аб тым, што невыкананьне патрабаваньняў цягне за сабой адказнасьць згодна з арт. 94 Закону &quot;Аб ахове гістарычна-культурнай спадчыны&quot;. Л. Панамарова адзначыла, што &quot;праекту правядзеньня рамонтных працаў, узгодненаму і зацьверджанаму ў шэрагу інстанцыяў, павінны папярэднічаць навуковае вывучэньне і інжынернае абсьледваньне будынку на прадмет яго аварыйнага стану&quot;. Прычым, паводле Панамаровай, дзеля правядзеньня перадпраектных пошукаў і праектных працаў установа павінна мець адпаведную ліцэнзію. &quot;Да таго часу, пакуль ня будзе зацьверджаны праект правядзеньня рамонту, будаўнікі ня маюць права прыступаць да яго&quot;, - падкрэсьліла Панамарова. Разам з тым, як патлумачыла намесьнік дырэктара ліцэю па адміністратыўна-гаспадарчай частцы Тамара Жыліч, супрацоўнікі інстытуту &quot;Белжылпраект&quot; не знайшлі пацьверджаньняў, што будынак знаходзіцца ў аварыйным стане і прапануюць абмежавацца рамонтам інжынерных камунікацыяў. Акрамя таго, любы рамонт будынку ня можа быць прызнаны законным да таго часу, пакуль ён не перададзены з жылога ў нежылы фонд Менгарвыканкаму. </font></p>
  <p align="justify"><font size="2"><strong>29жніўня </strong> стала вядома, што суд Маскоўскага раёну Менску прыняў да разгляду скаргу бацькоў навучэнцаў Нацыянальнага дзяржаўнага гуманітарнага ліцэю імя Якуба Коласа (НДГЛ) аб незаконнасьці пастановы ўраду ад 25 чэрвеня 2003 году аб ліквідацыі навучальнай установы. Як паведаміла намесьнік старшыні камітэту абароны ліцэю Рэгіна Зімніцкая, бацькі ліцэістаў лічаць дзеяньні ўраду неправамоцнымі, якія парушаюць правы бацькоў і іх дзяцей на атрыманыне адукацыі на беларускай мове і патрабуюць адмяніць пастанову ўраду аб ліквідацыі НДГЛ. &quot;Мы спадзяемся, што за месяц будзе прызначанае першае паседжаныне суда, - сказала яна. - Калі нам удасца адстаяць сваё права ў судовым парадку і будзе адмененая незаконная, беспадстаўная пастанова Савету Міністраў Беларусі, тады навучальная ўстанова застанецца ў сваім ранейшым дзяржаўным статусе. Мы не губляем надзеі, што суд праявіць мужнасьць і адновіць законнасьць&quot;. У гэтым выпадку, паводле РЗімніцкай, НДГЛ вернецца ў свой будынак, разьмешчаны па вул.Кірава, 21. &quot;Калі ж суд не задаволіць наш зыск, тады давядзецца афармляць ліцэнзію на дзейнасьць недзяржаўнай навучальнай установы&quot;, - сказала яна. </font></p>
  <p align="justify"><font size="2"><strong>29жніўня </strong> выканкам г. Жодзіна забараніў Жодзінскай арганізацыі &quot;Таварыства беларускай мовы імя Францішка Скарыны&quot; праводзіць пікет у падтрымку Нацыянальнага дзяржаўнага гуманітарнага ліцэю імя Якуба Коласа. У рашэньні жодзінскія мясцовыя ўлады таксама забараняюць ; правядзеньне пікетаваньня, замоўленага Жодзінскім ТБМ з мзтаю агітацыі за выкананьне Праграмы Міністэрства адукацыі РБ &quot;Аб пашырэньні сферы выкарыстаньня беларускай мовы ў сістэме адукацыі&quot;. Яны матывуюць гэтую забарону масавымі мерапрыемствамі, прысьвечанымі Дню ведаў, якія мяркуецца правесьці побач з замоўленым месцам пікетаваньня. Па факце падобнага неабгрунтаванага, неправамернага рашэньня Жодзінскага выканкаму кіраўніцтва Жодзінскай арганізацыі ТБМ імя Ф.Скарыны мяркуе зьвярнуцца ў суд. </font></p>
  <p align="justify"><font size="2"><strong>Напрыканцы жніўня </strong> ліцэісты і іх бацькі ўвесь час знаходзіліся ля ўваходу ў недаступны для іх будынак навучальнай установы, які ахоўваецца міліцыяй. Яны зьбіраюць у мінакоў подпісы супраць ліквідацыі ліцэю. На асфальце і металічных брамах ліцэйскай агароджы зьявіліся дзясяткі надпісаў каляровай крэйдай, якія сьведчаць пра імкненьне навучэнцаў і іх бацькоў адстаяць навучальную ўстанову. Заснавальнік ліцэю Уладзімір Колас не вылючае працягу дзейнасьці ліцэю за межамі Беларусі. Ён адзначыў, што &quot;насамрэч былі падманнымі запэўніваньні ўладаў аб завяршэньні рамонту будынку да 1 верасьня&quot;. Рамонт будынку, які, паводле У.Коласа &quot;знаходзіца ў стане акупацыі&quot;, ён назваў &quot;чыстай авантурай&quot;. &quot;Калі ўлады не памяняюць сваё рашэньне, мы будзем навучаць дзяцей на вуліцы, а з дапамогай камітэту абароны ліцэю - ствараць нармальныя ўмовы навучаньня і змагацца за вяртаньне будынку навучальнай установы і нашай маёмасьці&quot;, - сказаў У.Колас і падкрэсьліў, што не выключаецца &quot;часовае перамяшчэньне ліцэю за межы Беларусі&quot;. </font></p>
  <p align="justify"><font size="2"><strong>1 верасьня </strong> новы навучальны год для калектыву Нацыянальнага дзяржаўнага гуманітарнага ліцэю імя Якуба Коласа пачаўся на вуліцы. Урачыстая лінейка адбылася каля брамы зачыненага будынку ліцэю, а першыя заняткі прайшлі на вуліцы. У знак салідарнасьці з калектывам ліцэю на першую лінейку прыйшлі вядомыя грамадзкія дзеячы, палітыкі, прадстаўнікі творчай інтэлігенцыі. Сабралася больш за тры сотні чалавек. Ліцэісты прыйшлі апранутыя ў футболкі з лагатыпам ліцэю і надпісам: &quot;Я люблю свой Ліцэй!&quot;. Яны трымалі ў руках кветкі і званочкі. Была зачытаная прысяга ліцэю. Навучэнцы, 141 чалавек, прысягалі змагацца за свае правы, за свой гонар і за свой ліцэй, а таксама аддана служыць і працаваць дзеля ліцэю, Беларусі і беларускай мовы. Пасьля ўрачыстай прамовы кіраўніка ліцэю Уладзіміра Коласа ўсе пайшлі на пляцоўку ля агароджы стадыёну &quot;Дынама&quot;. На пляцоўцы паставілі лавы, дзеці па курсах селі групамі ў імправізаваных класах. Да кожнай групы падыходзілі вядомыя дзеячы навукі і культуры і чыталі свае лекцыі. Сярод выступоўцаў былі Аляксей Марачкін, Валеры Мазынскі, Радзім Гарэцкі, Пётра Садоўскі, Лявон Вольскі. Лідэры ўсіх апазіцыйных палітычных партыяў у знак салідарнасыді таксама прыйшлі да ліцэістаў. У Міколы Статкевіча старэйшая дачка скончыла Нацыянальны ліцэй. У Вінцука Вячоркі ў ліцэі вучыцца сын Франак. </font></p>
  <p align="justify"><font size="2"><strong>29 верасьня </strong> навучэнцаў ліквідаванага Нацыянальнага дзяржаўнага гуманітарнага ліцэю імя Якуба Коласа пазбавілі магчымасьці прыходзіць у бібліятэку Саюзу беларускіх пісьменьнікаў, дзе адбываліся кансультацыі па гуманітарных дысцыплінах і захоўваецца вялікая частка падручнікаў для ліцэістаў. Замок у бібліятэцы замяніў адміністратар Дому літаратара, які знаходзіцца ў штаце адміністрацыі прэзідэнта. Раней прадстаўнікі Камітэту па справах рэлігіяў прымусілі сьвятароў касьцёлу Сьв. Сымона і Алены забараніць ліцэістам прыходзіць у касьцёльную бібліятэку. Фактычна гэта азначае, што ліцэісты ня маюць дзе сабрацца. Улады пачалі сапраўднае цкаваньне дзяцей. </font></p>
  <p align="justify"><font size="2"><strong>10 кастрычніка </strong> стала вядома, што на бацькоў ліцэістаў, якія працуюць у сістэме адукацыі, пачаўся ціск з боку адміністрацыі. Чыноўнікі дамагаюцца, каб бацькі забралі сваіх дзяцей з ліцэю і перавялі ў звычайныя школы. Вось некалькі прыкладаў. </font></p>
  <p align="justify"><font size="2">Галіна Папова працуе настаўніцай гісторыі ў 15-й гімназіі. Яе дачка Варвара вучыцца на трэцім курсе ў Нацыянальным ліцэі. Галіна Папова - сябра бацькоўскай рады ліцэю. Летам яна актыўна ўдзельнічала ва ўсіх мерапрыемствах, якія ладзілі бацькі і ліцэісты. У гэтым навучальным годзе на працы Галіне далі вельмі малую нагрузку - 18 гадзінаў. Калі вызвалілася адна стаўка і адміністрацыя ўзяла на яе дзьвюх новых настаўніц, Галіна прыйшла да дырэктаркі, каб даведацца аб прычыне. У адказ Галіна пачула пытаньні: &quot;А дзе вучыцца вашая дачка? Чаму яна ня ў школе? Колькі гэта будзе працягвацца?&quot; Ёй прапанавалі пайсьці ў РАНА, забраць там асабістую справу сваёй дачкі і прынесьці ў школу. Калі Галіна адмовілася, ёй паабяцалі, што ў такім выпадку яна будзе працаваць з самай малой нагрузкай. </font></p>
  <p align="justify"><font size="2">Маці ліцэісткі Алена Дэц працуе ў сярэдняй школе №180 настаўніцай беларускай мовы і літаратуры. Яна таксама адчула ціск з боку адміністрацыі школы. Алена 1 верасьня прыйшла ў школу і даведалася, што рэчы з яе кабінету сабралі ў кучу і перанесьлі ў іншы. Калі бацькі прыйшлі дапамагаць разьбіраць рэчы і мыць вокны, то ўбачылі, што ў ваконных рамах вялікія шчыліны. Яны сказалі, што ня пусьцяць дзяцей займацца ў такім класе. Толькі пасьля гэтага там пачалі рамонт. Настаўніца пайшла да дырэктара, каб высьветліць пытаньні рамонту, але ў адказ пачула нечаканае. Дырэктар пачаў распытваць, дзе вучыцца яе дачка. Аказалася, што на іх ціснуць зьверху. Дырэктар сказаў, што калі Алена ня &quot;вырашыць пытаньня&quot; са сваёй дачкой, то ён мож а страціць пасаду. </font></p>
  <p align="justify"><font size="2">Бацькоў ліцэістаў, якія працуюць у вышэйшых навучальных установах, таксама выклікалі да рэктараў і, пагражаючы звальненьнем з працы, прапаноўвалі ўладкаваць дзяцей у іншыя навучальныя ўстановы. Выкладчыкі зрабілі выснову, што гарадзкі аддзел адукацыі даў адпаведную дырэктыву адміністрацыям навучальных установаў, дзе працуюць бацькі ліцэістаў. </font></p>
  <p align="justify"><font size="2"><strong>4 сьнежня </strong> стала вядома, што кватэры бацькоў навучэнцаў Нацыянальнага гуманітарнага ліцэю імя Якуба Коласа пачалі наведваць міліцыянты, пагражаючы судовымі санкцыямі, калі дзеці не пачнуць вучыцца ў звычайных школах. Паколькі бацькі ліцэістаў не пагадзіліся адвесьці сваіх дзяцей у звычайныя школы, улады задзейнічалі міліцыю. Бацькам ліцэістаў пагражаюць штрафамі за нібыта кепскае выхаваньне дзяцей. Міліцыянты паведамілі, што перададуць складзеныя пратаколы для разгляду ў адміністрацыйныя камісіі райвыканкамаў. Да навучэнкі другога курсу Алены Дзейшчыц участковы з аддзелу міліцыі Маскоўскага раёну наведваўся двойчы. Ён папярэджваў дзяўчынку, што ў яе будуць непрыемнасьці, калі яна ня пойдзе ў школу. На думку намесьніцы дырэктара ліцэю Ірыны Сідарэнкі, чыноўнікі Міністэрства адукацыі такім чынам прадэманстравалі сваю няздольнасьць вырашыць гэтую праблему. Выкладчыкі ліцэю паведамілі, што, нягледзячы на рэпрэсіі з боку ўладаў, заняткі не былі сарваныя. Навучэнцы актыўна рыхтуюцца да навукова-практычнай канферэнцыі, якая мусіць адбыцца ў студзені. Дзеці самастойна рыхтуюць навуковыя даклады. Найлепшыя працы будуць надрукаваныя ў газеце &quot;Наша слова&quot;. </font></p>
  <p align="justify"><font size="2"><strong>3 22 сьнежня па 3 студзеня </strong> 106 навучэнцаў ліквідаванага ўладамі Нацыянальнага гуманітарнага ліцэю імя Якуба Коласа будуць навучацца ў Віленскім ліцэі. Для беларускіх ліцэістаў, якія ўжо колькі месяцаў запар ня могуць паўнавартасна вучыцца, магчымасьць вучыцца ў Віленскім ліцэі - гэта сапраўдны падарунак на навагоднія сьвяты. Разам з дзецьмі ў Літву паехалі 18 выкладчыкаў, якія будуць весьці заняткі. </font></p>
</blockquote>
<ul>
  <li><font size="2" align="justify"><strong>ТБМ ПАЗБАЎЛЯЮЦЬ ПАМЯШКАННЯ</strong></font></li>
</ul>
<blockquote>
  <p align="justify"><font size="2"><strong>Студзень 2004</strong> - 12 студзеня грамадскае аб’яднанне “Таварыства Беларускай мовы імя Францішка Скарыны” атрымала паведамленне ад камунальнай службы пра адмову ў арэндзе памяшкання на Румянцава 13. ЖРЭА патрабуе, каб ТБМ пакінула сядзібу пасля 4-га сакавіка. Падставай для высялення называецца недахоп плошчаў для размяшчэння камунальнах службаў раёна. Старшыня ТБМ Алег Трусаў наведаў начальніка ЖРЭА, а таксама кўраўніка Партызанскага раёна. Плануецца таксама наведаць мэра Паўлава. У інтэрвію&quot;Радыё Свабодзе&quot; Алег Трусаў звярнуўся да грамадзянаў, хто валодае нежылымі памяшканнямі ў Менску дапамагчы арганізацыі.<br>
    Не выключана, што гэтыя падзеі звязаныя з будучымі выбарамі: улады пачынаюць канчатковую зачыстку грамадскага сектара. Вядома, што ў апошнія часы ТБМ ёсць адной з найбольш актыўных арганізацый, якая займаецца абаронай лінгвістычных правоў беларускамоўных грамадзянаў.<br>
  </font></p>
</blockquote>
<ul>
  <li><font size="2" align="justify"><strong>КАНСТЫТУЦЫЙНЫ СУД ЗА БЕЛАРУСКУЮ МОВУ</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Снежань 2003 -</strong> </font><font size="2"></font><font size="2"></font><font size="2">ТБМ атрымала адказ з Канстытуцыйнага Суду наконт ужывання беларускай мовы ў розных сферах жыцця. Прыводзім адказы поўнасцю. Першы ліст накіраваны непасрэдна ТБМ, а другі - нацыянальнаму сходу.<br>
    -------------<br>
    Паважаны Алег Анатольевіч!</font></p>
  <p align="justify"><font size="2">У сувязі са шматлікімі зваротамі грамадскага аб'яднання &quot;Таварыства беларускай мовы імя Францішка Скарыны&quot;, і іншых особ па пытаннях парушэння на практыцы балансу выкарыстання дзяржаўных моў Канстытуцыйны Суд неаднаразова выказваў сваю заклапочанасць і пазіцыю ў асобных прынятых рашэннях.<br>
    На падставе цэлага шэрага зваротаў, атрыманых у апошні час, Канстытуцыйны Суд 4 снежня 2003 года прыняў пратакольнае рашэнне &quot;Аб выкарыстанні беларускай і рускай мовы ў сферы абслугоўвання, абароту банкаўскіх пластыкавых картак і ў сістэме дзяржаўнага сацыяльнага страхавання&quot; (тэкст рашэння прыкладаецца).<br>
    У рашэнні, якое накіравана ў адрас Палаты прадстаўнікоў Нацыянальнага сходу Рэспублікі Беларусь, Канстытуцыйны Суд зноў прапанаваў законадаўцу разгледзець пытанне аб унясенні ў Закон &quot;Аб мовах ў Рэспубліцы Беларусь&quot; і іншыя акты заканадаўства змяненняў і дапаўненняў, здольных забяспечыць фактычную роўнасць дзяржаўных моў.<br>
    Адначасова паведамляем, што Канстытуцыйны Суд ажыццяўляе кантроль за канстытуцыйнасцю нарматыўных прававых актаў у дзяржаве і не кантралюе іх выкананне. Таму па пытаннях выканання законаў, у тым ліку і Закона &quot;Аб мовах ў Рэспубліцы Беларусь&quot;, патрэбна звяртацца ў тыя органы дзяржаўнай улады, ў кампетэнцыю якіх і ўваходзіць кантроль за выкананнем актаў заканадаўства.<br>
    3 павагай<br>
    Намеснік Старшыні А. У. Марыскін</font></p>
  <p align="justify"><font size="2">------<br>
    Палата прадстаўнікоў<br>
    Нацыянальнага сходу<br>
    Рэспублікі Беларусь<br>
  </font></p>
  <p align="justify"><font size="2">А6 выкарыстанні беларускай і рускай моў у сферы абслугоўвання, абарачэння банкаўскіх пластыкавых картак і ў сістэме дзяржаўнага сацыяльнага страхавання</font></p>
  <p align="justify"><font size="2">У Канстытуцыйным Судзе Рэспублікі Беларусь у парадку артыкула 40 і часткі першай артыкула 116 Канстытуцыі Рэспублікі Беларусь разгледжаны звароты грамадскага аб'яднання &quot;Таварыства беларускай мовы імя Францішка Скарыны&quot; па пытанню аб роўным выкарыстанні беларускай і рускай моў на Беларускай чыгунцы, а таксама пры атрыманні грамадзянамі страхавых пасведчанняў дзяржаўнага сацыяльнага страхавання, выпуску ў абарачэнне банкаўскіх пластыкавых картак, маркіроўцы тавараў.<br>
    Вывучыўшы палажэнні Канстытуцыі, Грамадзянскага і Банкаўскага кодэксаў, законаў &quot;Аб мовах у Рэспубліцы Беларусь&quot;, &quot;Аб індывідуальным (персаніфікаваным) уліку ў сістэме дзяржаўнага сацыяльнага страхавання&quot;, &quot;Аб абароне правоў спажыўцоў&quot;, &quot;Аб чыгуначным траспарце&quot; і іншых актаў заканадаўства, якія датычацца ўказанай праблемы, Канстытуцыйны Суд устанавіу наступнае.<br>
    Згодна з артыкулам 17 Канстытуцыі дзяржаўнымі мовамі ў Рэспубліцы Беларусь з'яўляюіша беларуская і руская мовы.<br>
    У адпаведнасці з артыкулам 2 Закона &quot;Аб мовах у Рэспубліцы Беларусь&quot; Рэспубліка Беларусь забяспечвае ўсебаковае развіццё і функцыянаванне беларускай і рускай моў ва ўсіх сфсрах грамадскага жыцця. Яна праяўляе дзяржаўны клопат аб свабодным развіцці і ўжыванні ўсіх наііыянальных моў, якімі карыстаецца насельніцтва рэспублікі. Грамадзянам Рэспублікі Беларусь гарантуецца права карыстацца іх нацыянальнай мовай. Ім гарантуецца таксама права звяртацца ў дзяржаўныя органы, органы мясцовага кіравання і самакіравання, на прадпрыемствы, ва ўстановы, арганізацыі і грамадскія аб'яднанні на беларускай, рускай або іншай прымальнай для бакоў мове (артыкул 3). У якасці гарантыі правоў грамадзян пры разглядзе дакументаў, што падаюцца імі ў дзяржаўныя органы, органы мясцовага кіравання і самакіравання, на прадпрыемствы, ва ўстановы, арганізацыі і грамадскія аб'яднанні, выступае абавязак пералічаных арганізацый прымаць і разглядаць дакументы, якія падаюцца грамадзянамі на беларускай і рускай мовах (артыкул 5). Да таго ж частка другая артыкула 6 указанага Закона ўстанаўлівае, што стварэнне перашкод і абмежаванняў у карыстанні дзяржаўнымі і іншымі нацыянальнымі мовамі цягне ўстаноўленую законам адказнасць.<br>
    Зголна з артыкулам 13 Закона &quot;Аб мовах у Рэспубліцы Беларусь&quot; на транспарце, у гандлі, у сферы мелыцынскага і бытавога абслутоўвання ўжываецца беларуская або руская мова. Аднак пры фармальна-юрыдычным раўнапраўі дзяржаўных моў на практыцы баланс іх ужывання не захоўваецца, што выклікае справядлівую заклапочанасць у грамадскага аб'яднання &quot;Таварыства беларускай мовы імя Францішка Скарыны&quot; і грамадзян. У шэрагу сваіх зваротаў яны прыводзяць наступныя прыклады парушэння фактычнай роунасці дзяржаўных моў.<br>
    У прыватнасці, заяўнікі ўказваюць, што на чыгуначных вакзалах, станцыях, электрапаяздах аб'явы для пасажыраў робяцца пераважна на рускай мове, бланкі праязных дакументаў для праезду на чыгуначным транспарце, рэкламныя буклеты, афіцыяльныя канверты Беларускай чыгункі таксама афармляюцца на рускай мове.<br>
    Выдача грамадзянам страхавых пасведчанняў дзяржаўнага сацыяльнага страхавання і банкаўскіх пластыкавых картак ажыццяўляецца толькі на рускай мове, што абгрунтоўваецца пзўнымі тэхнічнымі прычынамі.<br>
    Дзяржаўны стандарт СТБ 1100-98 &quot;Прадукты харчовыя. Інфармацыя для спажыўца. Агульныя патрабаванні&quot; дае вытворцу (прадаўцу) прадукцыі магчымасць даводзіць да спажыўцоў інфармацыю на беларускай і (або) рускай мове. Тым не менш на практьшы тавары маркіруюцца таксама пераважна на рускай мове.<br>
    Ёсць і іншыя прыклады пераважнага ўжывання рускай мовы.<br>
    У сувязі з выкладзеным прапануем разгледзець пытанне аб унясенні ў Закон &quot;Аб мовах у Рэспубліцы Беларусь&quot; і іншыя акты заканадаўства змяненняў і дапаўненняў, здольных забяспечыць фактычную роўнасць дзяржаўных моў.<br>
    Уносіцца ў парадку артыкула 7 Закона &quot;Аб Канстытуцыйным Судзе Рэспублікі<br>
    Беларусь&quot;.</font></p>
  <p align="justify"><font size="2">Прынята на пасяджэнні Канстытуцыйнага Суда Рэспублікі Беларусь 4 снежня 2003 г.</font></p>
  <p align="justify"><font size="2">Старшыня <br>
    Р.А. Васілевіч</font></p>
  <p>&nbsp;</p>
</blockquote>
<ul>
  <li><font size="2"><strong>НАВУКОВА-ПРАКТЫЧНАЯ КАНФЕРЭНЦЫЯ ПАД ЭГІДАЙ ЮНЭСКА</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Снежань 2003 -</strong> </font><font size="2"></font><font size="2"></font><font size="2">10-11 снежня ў канферэнц-залі гатэля &quot;Юбілейны&quot; адбылася навукова-практычная канферэнцыя &quot;Міжкультурны дыялог у Беларусі: нацыянальна-культурнае і духоўнае развіццё ва ўмовах глабалізацыі&quot;. Арганізатарамі канферэнцыі выступілі Скарынаўскі Цэнтр, Міністэрства Адукацыі, МЗС, Нацыянальная камісія па справах ЮНЭСКА і інш. Праца на канферэнцыі праходзіла ў чатырох секцыях, сярод якіх была і моўная. З пленарнымі дакладамі выступілі новы рэктар БДУ Васіль Стражаў, які абазваў тэлеграф &quot;інтэрнэтам 19-га стагоддзя&quot;, кіраўнік групы АБСЭ спадар Хайкэн, які заявіў, што ён &quot;вельмі ўражаны, што канферэнцыя праходзіць па-беларуску&quot;, прадстаўнік Філарэта, які сказаў усім не па-праваслаўнаму &quot;вітаю паньства&quot; і іншыя. Трэба адзначыць выступленне Ігара Катлярова (па-расейску), старшыні Камісіі па справах адукацыі, навукі, культуры і навукова-тэхнічным прагрэсе Палаты Прадстаўнікоў Нацыянальнага Сходу. Большая частка выступу была абсалютна шаблоннай і не вызначалася свежымі думкамі: Катляроў узгадаў Абрамовіча з ягонным Чэлсі, дрэнных еўрапейцаў, якія жаруць марозіва ў такіх аб'ёмах, што можна накарміць за тыя грошы ўсе адсталыя краіны, амерыканскіх імперыялістаў, што незаконна бамбардавалі Ірак і Югаславію, &quot;жалкій прімітівізм&quot; заходняга тэлебачання, духоўны крызіс і, натуральна, Чарнобыль. А вось з мовай і культурай у нас аказваецца усё добра, бо лепшыя спектаклі ідуць па-беларуску. А нядаўна нейкая спадарыня праспавяла ў палатцы беларускую песню, дык усе дэпутаты роўма раўлі ад замілавання і шчымлення ў сэрцы. Гэты прыклад мусіў, відаць, сімвалізаваць вяршыню развіцця беларускай мовы і культуры ў краіне. Але галоўнае, пра што заявіў Катляроў - гэта тое, што ён падрыхтаваў сур'ёзныя змены ў &quot;Закон аб мовах&quot;, якія будуць разглядацца на вясновай сесіі, і якія значна зменяць сітуацыю з беларускай мовай у лепшы бок. У сувязі з вышэйпададзенымі дакументамі Канстытуцыйнага Суду выклікае сумненне самастойнасць дзеянняў дэпутата ў высоўванні паправак.<br>
    Пасля дэпутата Катлярова выступіў АнатольГрыцкевіч, прафесар з Варшавы, які добра паказаў стан беларускай мовы ў Беларусі на прыкладзе Катлярова і папрасіў яго больш не падманваць. катлярову гэта мабыць не спадабалася, бо ён знік і з'явіўся толькі на наступны дзень на фуршэце. <br>
  </font></p>
</blockquote>
<ul>
  <li><font size="2" align="justify"><strong>ДОБРЫЯ НАМЕРЫ (Новы Час)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Снежань 2003 -</strong> </font><font size="2"></font><font size="2"></font><font size="2">На сустрэчы з журналістамі ў Магілёве міністр інфармацыі Беларусі Уладзімір Русакевіч заявіў, што на Першым Нацыянальным тэлеканале рэспублікі павінна быць болей праграмаў на беларускай мове. Па ягоных словах, гэта прынцыпова і зацікаўлена абмяркоўвалася з кіраўніцтвам Белтэлерадыёкампаніі ды іншых каналаў. &quot;Міністэрства інфармацыі зацікаўлена, - сказаў міністр, - каб на Першым тэлеканале вяліся ўсе праграмы на роднай мове, і мы будзем рабіць усё, што ад нас залежыць, каб паправіць цяперашняе становішча&quot;.<br>
    Так хочацца падмануцца такімі ўзнёслымі словамі, ды вопыт папярэдніх гадоў не дае. Усе рэформы беларускага тэлебачання, якія ўслед за крытыкай агалошваюцца па некалькі разоў на год, завяршаліся звужэннем ужывання на тэлебачанні беларускай мовы і пошукам тэлекаментатараў, якія наогул не могуць размаўляць па-беларуску. Усё астатняе застаецца на ранейшым узроўні, як у тым квартэце, дзе бяздарныя музыканты мяняліся месцамі ў спадзеі дабіцца механічным шляхам творчай гармоніі,<br>
    Да таго ж ад міністра інфармацыі няшмат залежыць у тэлесферы, якой апякуюцца слугі народа, якія стаяць вышэй на пасадных ступенях. Адзінае, што вынікае з гэтай заявы міністра, дык што ўладныя структуры ўсё ж разумеюць ненармальнасць становішча, калі мова тытульнай нацыі мае на тэлебачанні столькі часу, колькі рабіла б гонар якой нацыянальнай меншасці, прыкладам, чукчам ці эвенкам, якія таксама пражываюць у гасціннай Беларусі.<br>
  </font></p>
</blockquote>
<ul>
  <li><font size="2"><strong>ДЗЯРЖСТАНДАРТ АСАДЗІЎ НАЗАД (Наша Ніва)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Снежань 2003 -</strong> </font><font size="2"></font><font size="2"></font><font size="2">Насуперак ранейшаму рашэньню Дзяржстандарту, з 1 студзеня 2004 г. абавязковых надпісаў па-беларуску на ўпакоўках нехарчовых тавараў ня будзе. Пра гэта &quot;НН&quot; паведаміла галоўны спэцыяліст управы стандартызацыі Дзяржстандарту Галіна Гатоўка. Матывацыя - &quot;паводле жаданьня вытворцаў&quot;.<br>
    Паводле ейных словаў, зьмены выкліканыя &quot;валам зваротаў ад многіх беларускіх вытворцаў&quot;: маўляў, надта многа давядзецца перакладаць - пашпарты, інструкцыі па карыстаньні й г.д. Аднак, як стала вядома &quot;НН&quot;, праблемы зь перакладам этыкетак узьніклі толькі ў беларускіх прадпрыемстваў: замежныя вытворцы, кшталту &quot;Panasonic&quot; ды &quot;Siemens&quot;, ужо сканчалі пераклад сваёй інфармацыі на беларускую мову.<br>
    Беларускай мовы на этыкетках дабіўся ТБМ, падтрымаў яго ў гэтым Канстытуцыйны суд. ТБМ мае намер змагацца за адмену новага рашэньня Дзяржстандарту.</font></p>
</blockquote>
<p>&nbsp;</p>
<ul>
  <li><font size="2"><strong>ШКОЛЫ DIWAN, ДЗЕ АДУКАЦЫЯ ДАЕЦЦА ПА-БРЭТОНСКУ НЕ МАЮЦЬ ФІНАНСАЎ (Eurolang)</strong></font></li>
</ul>
<blockquote>
  <p align="justify"><font size="2" face="Times New Roman, Times, serif"><strong>Снежань 2003 -</strong> </font><font size="2"></font><font size="2"></font><font size="2">Школы сістэмы Diwan не змогуць аплачваць заробкі настаўнікам да 2004 года. Школы працуюць бесплатна і маюць каля 3000 дзяцей, якія навучаюцца на розных узроўнях. Diwan'у патрабуецца сума ў 250000 еўра, каб вырашыць фінансавыя праблемы да канца года. Кіраўніцтва арганізацыі звярнулася да грамадскасці па дапамогу.<br>
    На сённяшні дзень налічваецца каля 250000 носьбітаў і большасць старэйшага ўзросту. Да гэтага часу брэтонцы не могуць дабіцца ад уладаў уключэння школаў Diwan у сістэму дзяржаўнай адукацыі, ўто б зняла фінансавыя праблемы. Зараз брэтонцы мусяць аплачваць адукацыю на французскай мове і ў дадатак на брэтонскай.<br>
  </font></p>
</blockquote>
<hr align="justify">
<p>&nbsp;</p>
<p align="justify">  <!-- Akavita counter code --> 
</p>
</body>
</html>
